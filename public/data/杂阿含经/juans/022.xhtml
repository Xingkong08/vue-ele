<html xmlns="http://www.w3.org/1999/xhtml">
<head>
  <title>杂阿含经</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<div class='div-other'>
<p class='juan'><a id='mulu616' />杂阿含经卷第二十二</p><p class="byline">宋天竺三藏求那跋陀罗译</p><a id='mulu617' />
<div class='div-jing'><a id='mulu618' />
<p class='h2'>（五七六）</p>
<p>如是我闻：</p>
<p>一时，佛在舍卫国祇树给孤独园。</p>
<p>时，有一天子，容色绝妙，于后夜时来詣佛所，稽首佛足，退坐一面。身诸光明遍照祇树给孤独园。</p>
<p>时，彼天子说偈白佛：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「不处难陀林，</div>
<div class="lg-cell">终不得快乐，</div>
</div>
<!-- end of lg-row -->
<div class="lg-row">
<div class="lg-cell">忉利天宫中，</div>
<div class="lg-cell">得天帝名称。」</div>
</div><!-- end of lg --></div>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「童蒙汝何知，</div>
<div class="lg-cell">阿罗汉所说，</div>
</div>
<!-- end of lg-row -->
<div class="lg-row">
<div class="lg-cell">一切行无常，</div>
<div class="lg-cell">是则生灭法，</div>
</div>
<!-- end of lg-row -->
<div class="lg-row">
<div class="lg-cell">生者既复灭，</div>
<div class="lg-cell">俱寂灭为乐。」</div>
</div><!-- end of lg --></div>
<p>时，彼天子复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「久见婆罗门，</div>
<div class="lg-cell">逮得般涅槃，</div>
</div>
<!-- end of lg-row -->
<div class="lg-row">
<div class="lg-cell">一切怖已过，</div>
<div class="lg-cell">永超世恩爱。」</div>
</div><!-- end of lg --></div>
<p>时，彼天子闻佛所说，欢喜随喜，稽首佛足，即没不现。</p></div>
<div class='div-jing'><a id='mulu619' />
<p class='h2'>（五七七）</p>
<p>如是我闻：</p>
<p>一时，佛住舍卫国祇树给孤独园。</p>
<p>时，有一天子，容色绝妙，于后夜时来詣佛所，稽首佛足，退坐一面。身诸光明遍照祇树给孤独园。</p>
<p>时，彼天子即说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「断一切钩鏁，</div>
<div class="lg-cell">牟尼无有家，</div>
</div>
<!-- end of lg-row -->
<div class="lg-row">
<div class="lg-cell">沙门着教化，</div>
<div class="lg-cell">我不说善哉。」</div>
</div><!-- end of lg --></div>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「一切众生类，</div>
<div class="lg-cell">悉共相缠缚，</div>
</div>
<!-- end of lg-row -->
<div class="lg-row">
<div class="lg-cell">其有智慧者，</div>
<div class="lg-cell">孰能不愍伤？</div>
</div>
<!-- end of lg-row -->
<div class="lg-row">
<div class="lg-cell">善逝哀愍故，</div>
<div class="lg-cell">常教授众生，</div>
</div>
<!-- end of lg-row -->
<div class="lg-row">
<div class="lg-cell">哀愍众生者，</div>
<div class="lg-cell">是法之所应。」</div>
</div><!-- end of lg --></div>
<p>时，彼天子复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「久见婆罗门，</div>
<div class="lg-cell">逮得般涅槃，</div>
</div>
<!-- end of lg-row -->
<div class="lg-row">
<div class="lg-cell">一切怖已过，</div>
<div class="lg-cell">永超世恩爱。」</div>
</div><!-- end of lg --></div>
<p>时，彼天子闻佛所说，欢喜随喜，即没不现。</p></div>
<div class='div-jing'><a id='mulu620' />
<p class='h2'>（五七八）</p>
<p>如是我闻：</p>
<p>一时，佛在舍卫国祇树给孤独园。</p>
<p>时，有天子容色绝妙，于后夜时来詣佛所，稽首佛足，身诸光明遍照祇树给孤独园。</p>
<p>时，彼天子而说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「常习惭愧心，</div>
<div class="lg-cell">此人时时有，</div>
</div>
<!-- end of lg-row -->
<div class="lg-row">
<div class="lg-cell">能远离诸恶，</div>
<div class="lg-cell">如顾鞭良马。」</div>
</div><!-- end of lg --></div>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「常习惭愧心，</div>
<div class="lg-cell">此人实希有，</div>
</div>
<!-- end of lg-row -->
<div class="lg-row">
<div class="lg-cell">能远离诸恶，</div>
<div class="lg-cell">如顾鞭良马。」</div>
</div><!-- end of lg --></div>
<p>时，彼天子复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「久见婆罗门，</div>
<div class="lg-cell">逮得般涅槃，</div>
</div>
<!-- end of lg-row -->
<div class="lg-row">
<div class="lg-cell">一切怖悉过，</div>
<div class="lg-cell">永超世恩爱。」</div>
</div><!-- end of lg --></div>
<p>时，彼天子闻佛所说，欢喜随喜，稽首佛足，即没不现。</p></div>
<div class='div-jing'><a id='mulu621' />
<p class='h2'>（五七九）</p>
<p>如是我闻：</p>
<p>一时，佛在舍卫国祇树给孤独园。</p>
<p>时，有天子容色绝妙，于后夜时来詣佛所，稽首佛足，身诸光明遍照祇树给孤独园。</p>
<p>时，彼天子说偈问佛：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「不习近正法，</div>
<div class="lg-cell">乐着诸邪见，</div>
</div>
<!-- end of lg-row -->
<div class="lg-row">
<div class="lg-cell">睡眠不自觉，</div>
<div class="lg-cell">长劫心能悟。」</div>
</div><!-- end of lg --></div>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「专修于正法，</div>
<div class="lg-cell">远离不善业，</div>
</div>
<!-- end of lg-row -->
<div class="lg-row">
<div class="lg-cell">是漏尽罗汉，</div>
<div class="lg-cell">嶮恶世平等。」</div>
</div><!-- end of lg --></div>
<p>时，彼天子复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「久见婆罗门，</div>
<div class="lg-cell">逮得般涅槃，</div>
</div>
<!-- end of lg-row -->
<div class="lg-row">
<div class="lg-cell">一切怖悉过，</div>
<div class="lg-cell">永超世恩爱。」</div>
</div><!-- end of lg --></div>
<p>时，彼天子闻佛所说，欢喜随喜，稽首佛足，即没不现。</p></div>
<div class='div-jing'><a id='mulu622' />
<p class='h2'>（五八〇）</p>
<p>如是我闻：</p>
<p>一时，佛在舍卫国祇树给孤独园。</p>
<p>时，有天子容色绝妙，于后夜时来詣佛所，稽首佛足，身诸光明<span class='corr'>遍</span>照祇树给孤独园。</p>
<p>时，彼天子而说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「以法善调伏，</div>
<div class="lg-cell">不随于诸见，</div>
</div>
<!-- end of lg-row -->
<div class="lg-row">
<div class="lg-cell">虽复着睡眠，</div>
<div class="lg-cell">则能随时悟。」</div>
</div><!-- end of lg --></div>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「若以法调伏，</div>
<div class="lg-cell">不随餘异见，</div>
</div>
<!-- end of lg-row -->
<div class="lg-row">
<div class="lg-cell">无知已究竟，</div>
<div class="lg-cell">能度世恩爱。」</div>
</div><!-- end of lg --></div>
<p>时，彼天子复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「久见婆罗门，</div>
<div class="lg-cell">逮得般涅槃，</div>
</div>
<!-- end of lg-row -->
<div class="lg-row">
<div class="lg-cell">一切怖已过，</div>
<div class="lg-cell">永超世恩爱。」</div>
</div><!-- end of lg --></div>
<p>时，彼天子闻佛所说，欢喜随喜，稽首佛足，即没不现。</p></div>
<div class='div-jing'><a id='mulu623' />
<p class='h2'>（五八一）</p>
<p>如是我闻：</p>
<p>一时，佛在舍卫国祇树给孤独园。</p>
<p>时，有天子容色绝妙，于后夜时来詣佛所，稽首佛足，身诸光明遍照祇树给孤独园。</p>
<p>时，彼天子说偈问佛：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「若罗汉比丘，</div>
<div class="lg-cell">自所作已作，</div>
</div>
<!-- end of lg-row -->
<div class="lg-row">
<div class="lg-cell">一切诸漏尽，</div>
<div class="lg-cell">持此后边身，</div>
</div>
<!-- end of lg-row -->
<div class="lg-row">
<div class="lg-cell">记说言有我，</div>
<div class="lg-cell">及说我所不？」</div>
</div><!-- end of lg --></div>
<p>尔时，世尊即说偈答：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「若罗汉比丘，</div>
<div class="lg-cell">自所作已作，</div>
</div>
<!-- end of lg-row -->
<div class="lg-row">
<div class="lg-cell">一切诸漏尽，</div>
<div class="lg-cell">持此后边身，</div>
</div>
<!-- end of lg-row -->
<div class="lg-row">
<div class="lg-cell">正复说有我，</div>
<div class="lg-cell">我所亦无咎。」</div>
</div><!-- end of lg --></div>
<p>时，彼天子复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「若罗汉比丘，</div>
<div class="lg-cell">自所作已作，</div>
</div>
<!-- end of lg-row -->
<div class="lg-row">
<div class="lg-cell">一切漏已尽，</div>
<div class="lg-cell">持此最后身，</div>
</div>
<!-- end of lg-row -->
<div class="lg-row">
<div class="lg-cell">心依于我慢，</div>
<div class="lg-cell">而说言有我，</div>
</div>
<!-- end of lg-row -->
<div class="lg-row">
<div class="lg-cell">及说于我所，</div>
<div class="lg-cell">有如是说不。」</div>
</div><!-- end of lg --></div>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「已离于我慢，</div>
<div class="lg-cell">无复我慢心，</div>
</div>
<!-- end of lg-row -->
<div class="lg-row">
<div class="lg-cell">超越我我所，</div>
<div class="lg-cell">我说为漏尽。</div>
</div>
<!-- end of lg-row -->
<div class="lg-row">
<div class="lg-cell">于彼我我所，</div>
<div class="lg-cell">心已永不着，</div>
</div>
<!-- end of lg-row -->
<div class="lg-row">
<div class="lg-cell">善解世名字，</div>
<div class="lg-cell">平等假名说。」</div>
</div><!-- end of lg --></div>
<p>时，彼天子复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「久见婆罗门，</div>
<div class="lg-cell">逮得般涅槃，</div>
</div>
<!-- end of lg-row -->
<div class="lg-row">
<div class="lg-cell">一切怖已过，</div>
<div class="lg-cell">永超世恩爱。」</div>
</div><!-- end of lg --></div>
<p>时，彼天子闻佛所说，欢喜随喜，稽首佛足，即没不现。</p></div>
<div class='div-jing'><a id='mulu624' />
<p class='h2'>（五八二）</p>
<p>如是我闻：</p>
<p>一时，佛在舍卫国祇树给孤独园。</p>
<p>时，有天子容色绝妙，于后夜时来詣佛所，稽首佛足，身诸光明遍照祇树给孤独园。</p>
<p>时，彼天子说偈白佛：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「若罗汉比丘，</div>
<div class="lg-cell">漏尽持后身，</div>
</div>
<!-- end of lg-row -->
<div class="lg-row">
<div class="lg-cell">颇说言有我，</div>
<div class="lg-cell">及说我所不？」</div>
</div><!-- end of lg --></div>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「若罗汉比丘，</div>
<div class="lg-cell">漏尽持后身，</div>
</div>
<!-- end of lg-row -->
<div class="lg-row">
<div class="lg-cell">亦说言有我，</div>
<div class="lg-cell">及说有我所。」</div>
</div><!-- end of lg --></div>
<p>时，彼天子复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「若罗汉比丘，</div>
<div class="lg-cell">自所作已作，</div>
</div>
<!-- end of lg-row -->
<div class="lg-row">
<div class="lg-cell">已尽诸有漏，</div>
<div class="lg-cell">唯持最后身，</div>
</div>
<!-- end of lg-row -->
<div class="lg-row">
<div class="lg-cell">何言说有我，</div>
<div class="lg-cell">说何是我所。」</div>
</div><!-- end of lg --></div>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「若罗汉比丘，</div>
<div class="lg-cell">自所作已作，</div>
</div>
<!-- end of lg-row -->
<div class="lg-row">
<div class="lg-cell">一切诸漏尽，</div>
<div class="lg-cell">唯持最后身，</div>
</div>
<!-- end of lg-row -->
<div class="lg-row">
<div class="lg-cell">说我漏已尽，</div>
<div class="lg-cell">亦不着我所，</div>
</div>
<!-- end of lg-row -->
<div class="lg-row">
<div class="lg-cell">善解世名字，</div>
<div class="lg-cell">平等假名说。」</div>
</div><!-- end of lg --></div>
<p>时，彼天子闻佛所说，欢喜随喜，稽首佛足，即没不现。</p></div>
<div class='div-jing'><a id='mulu625' />
<p class='h2'>（五八三）</p>
<p>如是我闻：</p>
<p>一时，佛住舍卫国祇树给孤独园。</p>
<p>尔时，罗睺罗阿修罗王障月天子。时，诸月天子悉皆恐怖，来詣佛所，稽首佛足，退住一面。说偈歎佛：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「今礼最胜觉，</div>
<div class="lg-cell">能脱一切障，</div>
</div>
<!-- end of lg-row -->
<div class="lg-row">
<div class="lg-cell">我今遭苦恼，</div>
<div class="lg-cell">是故来归依。</div>
</div>
<!-- end of lg-row -->
<div class="lg-row">
<div class="lg-cell">我等月天子，</div>
<div class="lg-cell">归依于善逝，</div>
</div>
<!-- end of lg-row -->
<div class="lg-row">
<div class="lg-cell">佛哀愍世间，</div>
<div class="lg-cell">愿解阿修罗。」</div>
</div><!-- end of lg --></div>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「破坏诸闇冥，</div>
<div class="lg-cell">光明照虚空，</div>
</div>
<!-- end of lg-row -->
<div class="lg-row">
<div class="lg-cell">今毘卢遮那，</div>
<div class="lg-cell">清淨光明显。</div>
</div>
<!-- end of lg-row -->
<div class="lg-row">
<div class="lg-cell">罗睺避虚空，</div>
<div class="lg-cell">速放飞兔像，</div>
</div>
<!-- end of lg-row -->
<div class="lg-row">
<div class="lg-cell">罗睺阿修罗，</div>
<div class="lg-cell">即捨月而还。</div>
</div>
<!-- end of lg-row -->
<div class="lg-row">
<div class="lg-cell">举体悉流污，</div>
<div class="lg-cell">战怖不自安，</div>
</div>
<!-- end of lg-row -->
<div class="lg-row">
<div class="lg-cell">神昬志迷乱，</div>
<div class="lg-cell">犹如重病人。」</div>
</div><!-- end of lg --></div>
<p>时，有阿修罗名曰婆稚，见罗睺罗阿修罗疾捨月还，便说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「罗睺阿修罗，</div>
<div class="lg-cell">捨月一何速，</div>
</div>
<!-- end of lg-row -->
<div class="lg-row">
<div class="lg-cell">神体悉流污，</div>
<div class="lg-cell">犹如重病人。」</div>
</div><!-- end of lg --></div>
<p>罗睺阿修罗说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「瞿昙说呪偈，</div>
<div class="lg-cell">不速捨月者，</div>
</div>
<!-- end of lg-row -->
<div class="lg-row">
<div class="lg-cell">或头破七分，</div>
<div class="lg-cell">受诸隣死苦。」</div>
</div><!-- end of lg --></div>
<p>婆稚阿修罗复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「佛兴未曾有，</div>
<div class="lg-cell">安隐于世间，</div>
</div>
<!-- end of lg-row -->
<div class="lg-row">
<div class="lg-cell">说呪偈能令，</div>
<div class="lg-cell">罗睺罗捨月。」</div>
</div><!-- end of lg --></div>
<p>佛说此经已，时月天子闻佛所说，欢喜随喜，作礼而去。</p></div>
<div class='div-jing'><a id='mulu626' />
<p class='h2'>（五八四）</p>
<p>如是我闻：</p>
<p>一时，佛住舍卫国祇树给孤独园。</p>
<p>时，有一天子，容色绝妙，于后夜时来詣佛所，稽首佛足，退坐一面。身诸光明遍照祇树给孤独园。</p>
<p>时，彼天子说偈问佛：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「为有族本不？</div>
<div class="lg-cell">有转生族耶？</div>
</div>
<!-- end of lg-row -->
<div class="lg-row">
<div class="lg-cell">有俱相属无，</div>
<div class="lg-cell">云何解于缚？」</div>
</div><!-- end of lg --></div>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「我无有族本，</div>
<div class="lg-cell">亦无转生族，</div>
</div>
<!-- end of lg-row -->
<div class="lg-row">
<div class="lg-cell">俱相属永断，</div>
<div class="lg-cell">解脱一切缚。」</div>
</div><!-- end of lg --></div>
<p>时，彼天子复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「何名为族本，</div>
<div class="lg-cell">云何转生族，</div>
</div>
<!-- end of lg-row -->
<div class="lg-row">
<div class="lg-cell">云何俱相续，</div>
<div class="lg-cell">何名为坚缚？」</div>
</div><!-- end of lg --></div>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「母为世族本，</div>
<div class="lg-cell">妻名转生族，</div>
</div>
<!-- end of lg-row -->
<div class="lg-row">
<div class="lg-cell">子俱是相属，</div>
<div class="lg-cell">爱欲为坚缚，</div>
</div>
<!-- end of lg-row -->
<div class="lg-row">
<div class="lg-cell">我无此族本，</div>
<div class="lg-cell">亦无转生族，</div>
</div>
<!-- end of lg-row -->
<div class="lg-row">
<div class="lg-cell">俱相属亦无，</div>
<div class="lg-cell">是名脱坚缚。」</div>
</div><!-- end of lg --></div>
<p>时，彼天子复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「善哉无族本，</div>
<div class="lg-cell">无生族亦善，</div>
</div>
<!-- end of lg-row -->
<div class="lg-row">
<div class="lg-cell">善哉无相属，</div>
<div class="lg-cell">善哉缚解脱。</div>
</div>
<!-- end of lg-row -->
<div class="lg-row">
<div class="lg-cell">久见婆罗门，</div>
<div class="lg-cell">逮得般涅槃，</div>
</div>
<!-- end of lg-row -->
<div class="lg-row">
<div class="lg-cell">一切怨悉过，</div>
<div class="lg-cell">永超世恩爱。」</div>
</div><!-- end of lg --></div>
<p>时，彼天子闻佛所说，欢喜随喜，稽首佛足，即没不现。</p></div>
<div class='div-jing'><a id='mulu627' />
<p class='h2'>（五八五）</p>
<p>如是我闻：</p>
<p>一时，佛住释氏优罗提那塔所。</p>
<p>尔时，世尊新剃鬚髮，于后夜时结加趺坐，直身正意，繫念在前，以衣覆头。</p>
<p>时，优罗提那塔边有天神住，放身光明，遍照精舍，白佛言：「沙门忧耶？」佛告天神：「何所忘失？」</p>
<p>天神复问：「沙门为欢喜耶？」</p>
<p>佛告天神：「为何所得？」</p>
<p>天神复问：「沙门不忧不喜耶？」</p>
<p>佛告天神：「如是，如是。」</p>
<p>尔时，天神即说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「为离诸烦恼，</div>
<div class="lg-cell">为无有欢喜，</div>
</div>
<!-- end of lg-row -->
<div class="lg-row">
<div class="lg-cell">云何独一住？</div>
<div class="lg-cell">非不乐所坏。」</div>
</div><!-- end of lg --></div>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「我无恼解脱，</div>
<div class="lg-cell">亦无有欢喜，</div>
</div>
<!-- end of lg-row -->
<div class="lg-row">
<div class="lg-cell">不乐不能坏，</div>
<div class="lg-cell">故独一而住。」</div>
</div><!-- end of lg --></div>
<p>时，彼天神复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「云何得无恼？</div>
<div class="lg-cell">云何无欢喜？</div>
</div>
<!-- end of lg-row -->
<div class="lg-row">
<div class="lg-cell">云何独一住？</div>
<div class="lg-cell">非不乐所坏。」</div>
</div><!-- end of lg --></div>
<p>尔时世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「烦恼生欢喜，</div>
<div class="lg-cell">喜亦生烦恼，</div>
</div>
<!-- end of lg-row -->
<div class="lg-row">
<div class="lg-cell">无恼亦无喜，</div>
<div class="lg-cell">天神当护持。」</div>
</div><!-- end of lg --></div>
<p>时，彼天神复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「善哉无烦恼，</div>
<div class="lg-cell">善哉无欢喜，</div>
</div>
<!-- end of lg-row -->
<div class="lg-row">
<div class="lg-cell">善哉独一住，</div>
<div class="lg-cell">不为不喜坏。</div>
</div>
<!-- end of lg-row -->
<div class="lg-row">
<div class="lg-cell">久见婆罗门，</div>
<div class="lg-cell">逮得般涅槃，</div>
</div>
<!-- end of lg-row -->
<div class="lg-row">
<div class="lg-cell">一切怖<span class="corr">已</span>过，</div>
<div class="lg-cell">永超世恩爱。」</div>
</div><!-- end of lg --></div>
<p>时，彼天神闻佛所说，欢喜随喜，稽首佛足，即没不现。</p></div>
<div class='div-jing'><a id='mulu628' />
<p class='h2'>（五八六）</p>
<p>如是我闻：</p>
<p>一时，佛住舍卫国祇树给孤独园。</p>
<p>时，有一天子，容色妙绝，于后夜时来詣佛所，稽首佛足，身诸光明遍照祇树给孤独园。</p>
<p>时，彼天子而说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「犹如利剑害，</div>
<div class="lg-cell">亦如头火燃，</div>
</div>
<!-- end of lg-row -->
<div class="lg-row">
<div class="lg-cell">断除贪欲火，</div>
<div class="lg-cell">正念求远离。」</div>
</div><!-- end of lg --></div>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「譬如利剑害，</div>
<div class="lg-cell">亦如头火燃，</div>
</div>
<!-- end of lg-row -->
<div class="lg-row">
<div class="lg-cell">断除于后身，</div>
<div class="lg-cell">正念求远离。」</div>
</div><!-- end of lg --></div>
<p>时，彼天子复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「久见婆罗门，</div>
<div class="lg-cell">逮得般涅槃，</div>
</div>
<!-- end of lg-row -->
<div class="lg-row">
<div class="lg-cell">一切怖已过，</div>
<div class="lg-cell">永超世恩爱。」</div>
</div><!-- end of lg --></div>
<p>时，彼天子闻佛所说，欢喜随喜，稽首佛足，即没不现。</p></div>
<div class='div-jing'><a id='mulu629' />
<p class='h2'>（五八七）</p>
<p>如是我闻：</p>
<p>一时，佛住舍卫国祇树给孤独园。</p>
<p>时，有一天子，容色绝妙，于后夜时来詣佛所，稽首佛足，身诸光明遍照祇树给孤独园。</p>
<p>时，彼天子而说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「天女众围遶，</div>
<div class="lg-cell">如毘舍脂众，</div>
</div>
<!-- end of lg-row -->
<div class="lg-row">
<div class="lg-cell">痴惑丛林中，</div>
<div class="lg-cell">何由而得出？」</div>
</div><!-- end of lg --></div>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「正直平等道，</div>
<div class="lg-cell">离恐怖之方，</div>
</div>
<!-- end of lg-row -->
<div class="lg-row">
<div class="lg-cell">乘寂默之车，</div>
<div class="lg-cell">法想为密覆，</div>
</div>
<!-- end of lg-row -->
<div class="lg-row">
<div class="lg-cell">惭愧为长縻，</div>
<div class="lg-cell">正念为羈络，</div>
</div>
<!-- end of lg-row -->
<div class="lg-row">
<div class="lg-cell">智慧善御士，</div>
<div class="lg-cell">正见为前导，</div>
</div>
<!-- end of lg-row -->
<div class="lg-row">
<div class="lg-cell">如是之妙乘，</div>
<div class="lg-cell">男女之所乘，</div>
</div>
<!-- end of lg-row -->
<div class="lg-row">
<div class="lg-cell">出生死丛林，</div>
<div class="lg-cell">逮得安乐处。」</div>
</div><!-- end of lg --></div>
<p>时，彼天子复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「久见婆罗门，</div>
<div class="lg-cell">逮得般涅槃，</div>
</div>
<!-- end of lg-row -->
<div class="lg-row">
<div class="lg-cell">一切怖已过，</div>
<div class="lg-cell">永超世恩爱。」</div>
</div><!-- end of lg --></div>
<p>时，彼天子闻佛所说，欢喜随喜，稽首佛足，即没不现。</p></div>
<div class='div-jing'><a id='mulu630' />
<p class='h2'>（五八八）</p>
<p>如是我闻：</p>
<p>一时，佛住舍卫国祇树给孤独园。</p>
<p>时，有一天子，容色绝妙，于后夜时来詣佛所，稽首佛足，身诸光明遍照祇树给孤独园。</p>
<p>时，彼天子说偈问佛：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「有四转九门，</div>
<div class="lg-cell">充满贪欲住，</div>
</div>
<!-- end of lg-row -->
<div class="lg-row">
<div class="lg-cell">深溺乌泥中，</div>
<div class="lg-cell">大象云何出？」</div>
</div><!-- end of lg --></div>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「断爱喜长縻，</div>
<div class="lg-cell">贪欲等诸恶，</div>
</div>
<!-- end of lg-row -->
<div class="lg-row">
<div class="lg-cell">拔爱欲根本，</div>
<div class="lg-cell">正向于彼处。」</div>
</div><!-- end of lg --></div>
<p>时，彼天子复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「久见婆罗门，</div>
<div class="lg-cell">逮得般涅槃，</div>
</div>
<!-- end of lg-row -->
<div class="lg-row">
<div class="lg-cell">一切怖已过，</div>
<div class="lg-cell">永超世恩爱。」</div>
</div><!-- end of lg --></div>
<p>时，彼天子闻佛所说，欢喜随喜，稽首佛足，即没不现。</p></div>
<div class='div-jing'><a id='mulu631' />
<p class='h2'>（五八九）</p>
<p>如是我闻：</p>
<p>一时，佛住舍卫国祇树给孤独园。</p>
<p>时，有一天子，容色绝妙，于后夜时来詣佛所，稽首佛足，退坐一面。身诸光明遍照祇树给孤独园。</p>
<p>时，彼天子说偈问佛：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「赖吒槃提国，</div>
<div class="lg-cell">有诸商贾客，</div>
</div>
<!-- end of lg-row -->
<div class="lg-row">
<div class="lg-cell">大富足财宝，</div>
<div class="lg-cell">各各竞求富，</div>
</div>
<!-- end of lg-row -->
<div class="lg-row">
<div class="lg-cell">方便欲财利，</div>
<div class="lg-cell">犹如然熾火，</div>
</div>
<!-- end of lg-row -->
<div class="lg-row">
<div class="lg-cell">如是竞胜心，</div>
<div class="lg-cell">欲贪常驰騁，</div>
</div>
<!-- end of lg-row -->
<div class="lg-row">
<div class="lg-cell">云何当断贪，</div>
<div class="lg-cell">息世间勤求？」</div>
</div><!-- end of lg --></div>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「捨俗出非家，</div>
<div class="lg-cell">妻子及财宝，</div>
</div>
<!-- end of lg-row -->
<div class="lg-row">
<div class="lg-cell">贪恚痴离欲，</div>
<div class="lg-cell">罗汉尽诸漏，</div>
</div>
<!-- end of lg-row -->
<div class="lg-row">
<div class="lg-cell">正智心解脱，</div>
<div class="lg-cell">爱尽息方便。」</div>
</div><!-- end of lg --></div>
<p>时，彼天子复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「久见婆罗门，</div>
<div class="lg-cell">逮得般涅槃，</div>
</div>
<!-- end of lg-row -->
<div class="lg-row">
<div class="lg-cell">一切怖已过，</div>
<div class="lg-cell">永超世恩爱。」</div>
</div><!-- end of lg --></div>
<p>时，彼天子闻佛所说，欢喜随喜，稽首佛足，即没不现。</p></div>
<div class='div-jing'><a id='mulu632' />
<p class='h2'>（五九〇）</p>
<p>如是我闻：</p>
<p>一时，佛住舍卫国祇树给孤独园。</p>
<p>尔时，世尊告诸比丘：「过去世时，拘萨罗国有诸商人，五百乘车，共行治生，至旷野中。旷野有五百群贼在后随逐，伺便欲作劫盗。时，旷野中有一天神，止住路侧。</p>
<p>「时，彼天神作是念：『当往詣彼拘萨罗国诸商人所，问其义理。若彼商人喜我所问，时解说者，我当方便令其安隐，得脱贼难；若不喜我所问者，当放捨之，如餘天神。』</p>
<p>「时，彼天神作是念已，即放身光，遍照商人车营，而说偈言：</p>
<div class="lg" style="margin-left:2em;">
<div class="lg-row">
<div class="lg-cell" style="text-indent:-2em">「『谁于觉睡眠，</div>
<div class="lg-cell">谁复睡眠觉，</div>
</div>
<!-- end of lg-row -->
<div class="lg-row">
<div class="lg-cell">谁有解此义，</div>
<div class="lg-cell">谁能为我说。』</div>
</div><!-- end of lg --></div>
<p>「尔时，商人中有一优婆塞信佛、信法、信比丘僧，一心向佛、法、僧，归依佛、法、僧，于佛离疑，于法、僧离疑，于苦、集、灭、道离疑，见四圣諦得第一无间等果，在商人中与诸商人共为行侣。彼优婆塞于后夜时端坐思惟，繫念在前，于十二因缘逆顺观察，所谓是事有故是事有，是事起故是事起。谓缘无明行，缘行识，缘识名色，缘名色六入处，缘六入处触，缘触受，缘受爱，缘爱取，缘取有，缘有生，缘生老、死、忧、悲、恼、苦。如是纯大苦聚集；如是无明灭则行灭，行灭则识灭，识灭则名色灭，名色灭则六入处灭，六入处灭则触灭，触灭则受灭，受灭则爱灭，爱灭则取灭，取灭则有灭，有灭则生灭，生灭则老、死、忧、悲、恼、苦灭，如是如是纯大苦聚灭。</p>
<p>「时，彼优婆塞如是思惟已，而说偈言：</p>
<div class="lg" style="margin-left:2em;">
<div class="lg-row">
<div class="lg-cell" style="text-indent:-2em">「『我于觉睡眠，</div>
<div class="lg-cell">我于睡眠觉，</div>
</div>
<!-- end of lg-row -->
<div class="lg-row">
<div class="lg-cell">我解知此义，</div>
<div class="lg-cell">能为人记说。』</div>
</div><!-- end of lg --></div>
<p>「时，彼天神问优婆塞：『云何觉睡眠？云何睡眠觉？云何能解知？云何能记说？』</p>
<p>「时，优婆塞说偈答言：</p>
<div class="lg" style="margin-left:2em;">
<div class="lg-row">
<div class="lg-cell" style="text-indent:-2em">「『贪欲及瞋恚，</div>
<div class="lg-cell">愚痴得离欲，</div>
</div>
<!-- end of lg-row -->
<div class="lg-row">
<div class="lg-cell">漏尽阿罗汉，</div>
<div class="lg-cell">正智心解脱，</div>
</div>
<!-- end of lg-row -->
<div class="lg-row">
<div class="lg-cell">彼则为觉悟，</div>
<div class="lg-cell">我于彼睡眠，</div>
</div>
<!-- end of lg-row -->
<div class="lg-row">
<div class="lg-cell">不知因生苦，</div>
<div class="lg-cell">及苦因缘集，</div>
</div>
<!-- end of lg-row -->
<div class="lg-row">
<div class="lg-cell">于此一切苦，</div>
<div class="lg-cell">得无餘灭尽，</div>
</div>
<!-- end of lg-row -->
<div class="lg-row">
<div class="lg-cell">又不知正道，</div>
<div class="lg-cell">等趣息苦处，</div>
</div>
<!-- end of lg-row -->
<div class="lg-row">
<div class="lg-cell">斯等为常眠，</div>
<div class="lg-cell">我于彼则觉，</div>
</div>
<!-- end of lg-row -->
<div class="lg-row">
<div class="lg-cell">如是觉睡眠，</div>
<div class="lg-cell">如是睡眠觉，</div>
</div>
<!-- end of lg-row -->
<div class="lg-row">
<div class="lg-cell">如是善知义，</div>
<div class="lg-cell">如是能记说。』</div>
</div><!-- end of lg --></div>
<p>「时，彼天神复说偈言：</p>
<div class="lg" style="margin-left:2em;">
<div class="lg-row">
<div class="lg-cell" style="text-indent:-2em">「『善哉觉睡眠，</div>
<div class="lg-cell">善哉眠中觉，</div>
</div>
<!-- end of lg-row -->
<div class="lg-row">
<div class="lg-cell">善哉解知义，</div>
<div class="lg-cell">善哉能记说，</div>
</div>
<!-- end of lg-row -->
<div class="lg-row">
<div class="lg-cell">久远乃今见，</div>
<div class="lg-cell">诸兄弟而来，</div>
</div>
<!-- end of lg-row -->
<div class="lg-row">
<div class="lg-cell">缘汝恩力故，</div>
<div class="lg-cell">令诸商人众，</div>
</div>
<!-- end of lg-row -->
<div class="lg-row">
<div class="lg-cell">得免于劫贼，</div>
<div class="lg-cell">随道安乐去。』</div>
</div><!-- end of lg --></div>
<p>「如是，诸比丘！彼拘萨罗泽中诸商人众皆得安隐从旷野出。」</p>
<p>佛说此经已，诸比丘闻佛所说，欢喜奉行。</p></div>
<div class='div-jing'><a id='mulu633' />
<p class='h2'>（五九<span class='corr'>一</span>）</p>
<p>如是我闻：</p>
<p>一时，佛住舍卫国祇树给孤独园。</p>
<p>尔时，世尊告诸比丘：「过去世时，海洲上优婆塞至他优婆塞舍会坐，极毁呰欲，言：『此欲者，虚妄不实，欺誑之法，犹如幻化，誑于婴儿。』还自己舍，恣于五欲，是优婆塞舍有天神止住。时，彼天神作是念：『是优婆塞不胜不类，于餘优婆塞舍会坐众中极毁呰欲，言：「如是欲者，虚伪不实，欺誑之法，如誑婴儿。」还己舍已，自恣五欲，我今宁可发令觉悟。』而说偈言：</p>
<div class="lg" style="margin-left:2em;">
<div class="lg-row">
<div class="lg-cell" style="text-indent:-2em">「『于大聚会中，</div>
<div class="lg-cell">毁呰欲无常，</div>
</div>
<!-- end of lg-row -->
<div class="lg-row">
<div class="lg-cell">自没于爱欲，</div>
<div class="lg-cell">如牛溺深泥。</div>
</div>
<!-- end of lg-row -->
<div class="lg-row">
<div class="lg-cell">我观彼会中，</div>
<div class="lg-cell">诸优婆塞等，</div>
</div>
<!-- end of lg-row -->
<div class="lg-row">
<div class="lg-cell">多闻明解法，</div>
<div class="lg-cell">奉持于淨戒。</div>
</div>
<!-- end of lg-row -->
<div class="lg-row">
<div class="lg-cell">汝见彼乐法，</div>
<div class="lg-cell">而说欲无常，</div>
</div>
<!-- end of lg-row -->
<div class="lg-row">
<div class="lg-cell">如何自恣欲，</div>
<div class="lg-cell">不断于贪爱，</div>
</div>
<!-- end of lg-row -->
<div class="lg-row">
<div class="lg-cell">何故乐世间，</div>
<div class="lg-cell">畜妻子眷属。』</div>
</div><!-- end of lg --></div>
<p>「时，彼天神如是如是开觉彼优婆塞已。如是如是彼优婆塞觉悟已，剃除鬚髮，着袈裟衣，正信非家，出家学道，精勤修习，尽诸有漏，得阿罗汉。」</p>
<p>佛说此经已，诸比丘闻佛所说，欢喜奉行。</p></div>
<div class='div-jing'><a id='mulu634' />
<p class='h2'>（五九二）</p>
<p>如是我闻：</p>
<p>一时，佛住王舍城寒林中丘塚间。</p>
<p>时，给孤独长者有小因缘至王舍城，止宿长者舍。夜见长者告其妻子、僕使、作人言：「汝等皆起，破樵然火，炊饭作饼调和众味，庄严堂舍。」</p>
<p>给孤独长者见已，作是念：「今此长者何所为作，为嫁女娶妇耶？为请宾客、国王、大臣耶？」念已，即问长者：「汝何所作？为嫁女娶妇？为请宾客、国王、大臣耶？」</p>
<p>时，彼长者答给孤独长者言：「我不嫁女娶妇，亦不请呼国王、大臣，唯欲请佛及比丘僧，设供养耳。」</p>
<p>时，给孤独长者闻未曾闻佛名字已，心大欢喜，身诸毛孔皆悉怡悦，问彼长者言：「何名为佛？」</p>
<p>长者答言：「有沙门瞿昙，是释种子，于释种中剃除鬚髮，着袈裟衣，正信非家，出家学道，得阿耨多罗三藐三菩提，是名为佛。」</p>
<p>给孤独长者言：「云何名僧？」</p>
<p>彼长者言：「若婆罗门种剃除鬚髮，着袈裟衣，信家非家，而随佛出家；或刹利种、毘舍种、首陀罗种善男子等剃除鬚髮，着袈裟衣，正信非家，彼佛出家而随出家，是名为僧。今日请佛及现前僧，设诸供养。」</p>
<p>给孤独长者问彼长者言：「我今可得往见世尊不？」</p>
<p>彼长者答言：「汝且住此，我请世尊来至我舍，于此得见。」</p>
<p>时，给孤独长者即于其夜至心念佛，因得睡眠。天犹未明，忽见明相，谓天已晓，欲出其舍，行向城门，至城门下，夜始二更，城门未开，王家常法，待远使命来往，至初夜尽，城门乃闭，中夜已尽，輒复开门，欲令行人早得往来。</p>
<p>尔时，给孤独长者见城门开，而作是念：「定是夜过天晓门开。」乘明相出于城门，出城门已，明相即灭，輒还闇冥。给孤独长者心即恐怖，身毛为竪，得无为人及非人，或姦<span class='corr'>狡</span>人恐怖我耶？即便欲还。</p>
<p>尔时，城门侧有天神住。时，彼天神即放身光，从其城门至寒林丘塜间光明普照，告给孤独长者言：「汝且前进，可得胜利，慎勿退还。」</p>
<p>时，彼天神即说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「善良马百匹，</div>
<div class="lg-cell">黄金满百斤，</div>
</div>
<!-- end of lg-row -->
<div class="lg-row">
<div class="lg-cell">骡车及马车，</div>
<div class="lg-cell">各各有百乘，</div>
</div>
<!-- end of lg-row -->
<div class="lg-row">
<div class="lg-cell">种种诸珍奇，</div>
<div class="lg-cell">重宝载其上，</div>
</div>
<!-- end of lg-row -->
<div class="lg-row">
<div class="lg-cell">宿命种善根，</div>
<div class="lg-cell">得如此福报，</div>
</div>
<!-- end of lg-row -->
<div class="lg-row">
<div class="lg-cell">若人宗重心，</div>
<div class="lg-cell">向佛行一步，</div>
</div>
<!-- end of lg-row -->
<div class="lg-row">
<div class="lg-cell">十六分之一，</div>
<div class="lg-cell">过前福之上。</div>
</div><!-- end of lg --></div>
<p>「是故，长者！汝当前进，慎勿退还！」即复说偈：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「雪山大龙象，</div>
<div class="lg-cell">纯金为庄饰，</div>
</div>
<!-- end of lg-row -->
<div class="lg-row">
<div class="lg-cell">巨身长大牙，</div>
<div class="lg-cell">以此象施人，</div>
</div>
<!-- end of lg-row -->
<div class="lg-row">
<div class="lg-cell">不及向佛福，</div>
<div class="lg-cell">十六分之一。</div>
</div><!-- end of lg --></div>
<p>「是故，长者！当速前进，得其大利，非退还也。」复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「金菩闍国女，</div>
<div class="lg-cell">其数有百人，</div>
</div>
<!-- end of lg-row -->
<div class="lg-row">
<div class="lg-cell">种种众妙宝，</div>
<div class="lg-cell">瓔珞具庄严，</div>
</div>
<!-- end of lg-row -->
<div class="lg-row">
<div class="lg-cell">以是持施与，</div>
<div class="lg-cell">不及行向佛，</div>
</div>
<!-- end of lg-row -->
<div class="lg-row">
<div class="lg-cell">一步之功德，</div>
<div class="lg-cell">十六分之一。</div>
</div><!-- end of lg --></div>
<p>「是故，长者！当速前进，得其胜利，非退还也。」</p>
<p>时，给孤独长者问天神言：「贤者！汝是何人？」</p>
<p>天神答言：「我是摩头息揵大摩那婆先，是长者善知识，于尊者舍利弗、大目揵连所起信敬心，缘斯功德，今得生天，典此城门，是故告长者：『但当进前，慎莫退还，前进得利，非退还也。』」</p>
<p>时，给孤独长者作是念：「佛兴于世，非为小事；得闻正法，亦非小事。是故天神劝我令进，往见世尊。」时，给孤独长者寻其光明，逕至寒林丘塜间。</p>
<p>尔时，世尊出房露地经行，给孤独长者遥见佛已，即至其前，以俗人礼法恭敬问讯：「云何？世尊！安隐卧不？」</p>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「婆罗门涅槃，</div>
<div class="lg-cell">是则常安乐，</div>
</div>
<!-- end of lg-row -->
<div class="lg-row">
<div class="lg-cell">爱欲所不染，</div>
<div class="lg-cell">解脱永无餘。</div>
</div>
<!-- end of lg-row -->
<div class="lg-row">
<div class="lg-cell">断一切希望，</div>
<div class="lg-cell">调伏心熾燃，</div>
</div>
<!-- end of lg-row -->
<div class="lg-row">
<div class="lg-cell">心得寂止息，</div>
<div class="lg-cell">止息安隐眠。」</div>
</div><!-- end of lg --></div>
<p>尔时，世尊将给孤独长者往入房中，就座而坐，端身繫念。尔时，世尊为其说法，示、教、照、喜已，世尊说：「诸法无常，宜布施福事、持戒福事、生天福事，欲味、欲患、欲出，远离之福。」</p>
<p>给孤独长者闻法、见法、得法、入法、解法，度诸疑惑，不由他信，不由他度，入正法、律，心得无畏，即从座起，正衣服，为佛作礼，右膝着地，合掌白佛言：「已度。世尊！已度。善逝！我从今日尽其寿命，归佛、归法、归比丘僧，为优婆塞，证知我。」</p>
<p>尔时，世尊问给孤独长者：「汝名何等？」</p>
<p>长者白佛：「名须达多。以常给孤贫辛苦故，时人名我为给孤独。」</p>
<p>世尊复问：「汝居何处？」</p>
<p>长者白佛言：「世尊！在拘萨罗人间，城名舍卫，唯愿世尊来舍卫国，我当尽寿供养衣被、饮食、房舍、床卧、随病汤药。」</p>
<p>佛问长者：「舍卫国有精舍不？」</p>
<p>长者白佛：「无也，世尊！」</p>
<p>佛告长者：「汝可于彼建立精舍，令诸比丘往来宿止。」</p>
<p>长者白佛：「但使世尊来舍卫国，我当造作精舍僧房，令诸比丘往来止住。」尔时，世尊默然受请。</p>
<p>时，长者知佛世尊默然受请已，从座起，稽首佛足而去。</p></div>
<div class='div-jing'><a id='mulu635' />
<p class='h2'>（五九三）</p>
<p>如是我闻：</p>
<p>一时，佛住舍卫国祇树给孤独园。</p>
<p>时，给孤独长者疾病命终，生兜率天，为兜率天子，作是念：「我不应久住于此，当往见世尊。」作是念已，如力士屈申臂顷，于兜率天没，现于佛前，稽首佛足，退坐一面。时，给孤独天子身放光明，遍照祇树给孤独园。</p>
<p>时，给孤独天子而说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「于此祇桓林，</div>
<div class="lg-cell">仙人僧住止，</div>
</div>
<!-- end of lg-row -->
<div class="lg-row">
<div class="lg-cell">诸王亦住此，</div>
<div class="lg-cell">增我欢喜心，</div>
</div>
<!-- end of lg-row -->
<div class="lg-row">
<div class="lg-cell">深信淨戒业，</div>
<div class="lg-cell">智慧为胜寿，</div>
</div>
<!-- end of lg-row -->
<div class="lg-row">
<div class="lg-cell">以此淨众生，</div>
<div class="lg-cell">非族姓财物，</div>
</div>
<!-- end of lg-row -->
<div class="lg-row">
<div class="lg-cell">大智舍利弗，</div>
<div class="lg-cell">正念常寂默，</div>
</div>
<!-- end of lg-row -->
<div class="lg-row">
<div class="lg-cell">闲居修远离，</div>
<div class="lg-cell">初建业良友。」</div>
</div><!-- end of lg --></div>
<p>说此偈已，即没不现。</p>
<p>尔时，世尊其夜过已，入于僧中，敷尼师坛，于众前坐，告诸比丘：「今此夜中，有一天子，容色绝妙，来詣我所，稽首我足，退坐一面。而说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「于此祇桓林，</div>
<div class="lg-cell">仙人僧住止，</div>
</div>
<!-- end of lg-row -->
<div class="lg-row">
<div class="lg-cell">诸王亦住此，</div>
<div class="lg-cell">增我欢喜心，</div>
</div>
<!-- end of lg-row -->
<div class="lg-row">
<div class="lg-cell">深信淨戒业，</div>
<div class="lg-cell">智慧为胜寿，</div>
</div>
<!-- end of lg-row -->
<div class="lg-row">
<div class="lg-cell">以此淨众生，</div>
<div class="lg-cell">非族姓财物，</div>
</div>
<!-- end of lg-row -->
<div class="lg-row">
<div class="lg-cell">大智舍利弗，</div>
<div class="lg-cell">正念常寂默，</div>
</div>
<!-- end of lg-row -->
<div class="lg-row">
<div class="lg-cell">闲居修远离，</div>
<div class="lg-cell">初建业良友。」</div>
</div><!-- end of lg --></div>
<p>尔时，尊者阿难白佛言：「世尊！如我解世尊所说，给孤独长者生彼天上，来见世尊，然彼给孤独长者于尊者舍利弗极相敬重。」</p>
<p>佛告阿难：「如是，如是。阿难！给孤独长者生彼天上，来见于我。」</p>
<p>尔时，世尊以尊者舍利弗故，而说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「一切世间智，</div>
<div class="lg-cell">唯除于如来，</div>
</div>
<!-- end of lg-row -->
<div class="lg-row">
<div class="lg-cell">比舍利弗智，</div>
<div class="lg-cell">十六不及一。</div>
</div>
<!-- end of lg-row -->
<div class="lg-row">
<div class="lg-cell">如舍利弗智，</div>
<div class="lg-cell">天人悉同等，</div>
</div>
<!-- end of lg-row -->
<div class="lg-row">
<div class="lg-cell">比于如来智，</div>
<div class="lg-cell">十六不及一。」</div>
</div><!-- end of lg --></div>
<p>佛说此经已，诸比丘闻佛所说，欢喜奉行。</p></div>
<div class='div-jing'><a id='mulu636' />
<p class='h2'>（五九四）</p>
<p>如是我闻：</p>
<p>一时，佛住旷野精舍。</p>
<p>时，有旷野长者疾病命终，生无热天。生彼天已，即作是念：「我今不应久于此住，不见世尊。」作是念已，如力士屈申臂顷，从无热天没，现于佛前。</p>
<p>时，彼天子天身委地，不能自立，犹如酥油委地，不能自立。如是，彼天子天身细软，不自持立。</p>
<p>尔时，世尊告彼天子：「汝当变化作此麁身，而立于地。」</p>
<p>时，彼天子即自化形，作此麁身，而立于地。于是，天子前礼佛足，退坐一面。</p>
<p>尔时，世尊告手天子：「汝手天子，本于此间为人身时，所受经法，今故忆念不悉忘耶？」</p>
<p>手天子白佛言：「世尊！本所受持，今悉不忘。本人间时，有所闻法，不尽得者，今亦忆念，如世尊善说。世尊说言：『若人安乐处，能忆持法，非为苦处。』此说真实。如世尊在阎浮提，种种杂类，四众围遶，而为说法，彼诸四众闻佛所说，皆悉奉行。我亦如是，于无热天上，为诸天人大会说法，彼诸天众悉受修学。」</p>
<p>佛告手天子：「汝于此人间时，于几法无厌足故，而得生彼无热天中？」</p>
<p>手天子白佛：「世尊！我于三法无厌足故，身坏命终，生无热天。何等三法？我于见佛无厌故，身坏命终生无热天；我于佛法无厌足故，生无热天；供养众僧无厌足故，身坏命终，生无热天。」时，手天子即说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「见佛无厌足，</div>
<div class="lg-cell">闻法亦无厌，</div>
</div>
<!-- end of lg-row -->
<div class="lg-row">
<div class="lg-cell">供养于众僧，</div>
<div class="lg-cell">亦未曾知足，</div>
</div>
<!-- end of lg-row -->
<div class="lg-row">
<div class="lg-cell">受持贤圣法，</div>
<div class="lg-cell">调伏慳着垢，</div>
</div>
<!-- end of lg-row -->
<div class="lg-row">
<div class="lg-cell">三法不知足，</div>
<div class="lg-cell">故生无热天。」</div>
</div><!-- end of lg --></div>
<p>时，手天子闻佛所说，欢喜随喜，即没不现。</p></div>
<div class='div-jing'><a id='mulu637' />
<p class='h2'>（五九五）</p>
<p>如是我闻：</p>
<p>一时，佛住舍卫国祇树给孤独园。</p>
<p>时，有无烦天子，容色绝妙，来詣佛所，稽首佛足，退坐一面。其身光明遍照祇树给孤独园。</p>
<p>时，彼天子而说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「生彼无烦天，</div>
<div class="lg-cell">解脱七比丘，</div>
</div>
<!-- end of lg-row -->
<div class="lg-row">
<div class="lg-cell">贪瞋恚已尽，</div>
<div class="lg-cell">超世度恩爱，</div>
</div>
<!-- end of lg-row -->
<div class="lg-row">
<div class="lg-cell">谁度于诸流，</div>
<div class="lg-cell">难度死魔军，</div>
</div>
<!-- end of lg-row -->
<div class="lg-row">
<div class="lg-cell">谁断死魔縻，</div>
<div class="lg-cell">永超烦恼軛。」</div>
</div><!-- end of lg --></div>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「尊者优波迦，</div>
<div class="lg-cell">及波罗揵荼、</div>
</div>
<!-- end of lg-row -->
<div class="lg-row">
<div class="lg-cell">弗迦罗娑梨、</div>
<div class="lg-cell">跋提、揵陀疊、</div>
</div>
<!-- end of lg-row -->
<div class="lg-row">
<div class="lg-cell">亦婆休难提，</div>
<div class="lg-cell">及波毘瘦[少/兔]，</div>
</div>
<!-- end of lg-row -->
<div class="lg-row">
<div class="lg-cell">如是等一切，</div>
<div class="lg-cell">悉皆度诸流，</div>
</div>
<!-- end of lg-row -->
<div class="lg-row">
<div class="lg-cell">断绝死魔縻，</div>
<div class="lg-cell">度彼难度者，</div>
</div>
<!-- end of lg-row -->
<div class="lg-row">
<div class="lg-cell">断诸死魔縻，</div>
<div class="lg-cell">超越诸天軛，</div>
</div>
<!-- end of lg-row -->
<div class="lg-row">
<div class="lg-cell">说甚深妙法，</div>
<div class="lg-cell">觉悟难知者，</div>
</div>
<!-- end of lg-row -->
<div class="lg-row">
<div class="lg-cell">巧便问深义，</div>
<div class="lg-cell">汝今为是谁？」</div>
</div><!-- end of lg --></div>
<p>时，彼天子说偈白佛：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「我是阿那含，</div>
<div class="lg-cell">生彼无烦天，</div>
</div>
<!-- end of lg-row -->
<div class="lg-row">
<div class="lg-cell">故能知斯等，</div>
<div class="lg-cell">解脱七比丘，</div>
</div>
<!-- end of lg-row -->
<div class="lg-row">
<div class="lg-cell">尽贪欲瞋恚，</div>
<div class="lg-cell">永超世恩爱。」</div>
</div><!-- end of lg --></div>
<p>尔时，世尊复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「眼耳鼻舌身，</div>
<div class="lg-cell">第六意入处，</div>
</div>
<!-- end of lg-row -->
<div class="lg-row">
<div class="lg-cell">若彼名及色，</div>
<div class="lg-cell">得无餘灭尽，</div>
</div>
<!-- end of lg-row -->
<div class="lg-row">
<div class="lg-cell">能知此诸法，</div>
<div class="lg-cell">解脱七比丘，</div>
</div>
<!-- end of lg-row -->
<div class="lg-row">
<div class="lg-cell">贪有悉已尽，</div>
<div class="lg-cell">永超世恩爱。」</div>
</div><!-- end of lg --></div>
<p>时，彼天子复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「鞞跋楞伽村，</div>
<div class="lg-cell">我于彼中住，</div>
</div>
<!-- end of lg-row -->
<div class="lg-row">
<div class="lg-cell">名难提婆罗，</div>
<div class="lg-cell">造作诸瓦器，</div>
</div>
<!-- end of lg-row -->
<div class="lg-row">
<div class="lg-cell">迦叶佛弟子，</div>
<div class="lg-cell">持优婆塞法，</div>
</div>
<!-- end of lg-row -->
<div class="lg-row">
<div class="lg-cell">供养于父母，</div>
<div class="lg-cell">离欲修梵行，</div>
</div>
<!-- end of lg-row -->
<div class="lg-row">
<div class="lg-cell">世世为我友，</div>
<div class="lg-cell">我亦彼知识，</div>
</div>
<!-- end of lg-row -->
<div class="lg-row">
<div class="lg-cell">如是等大士，</div>
<div class="lg-cell">宿命共和合，</div>
</div>
<!-- end of lg-row -->
<div class="lg-row">
<div class="lg-cell">善修于身心，</div>
<div class="lg-cell">持此后边身。」</div>
</div><!-- end of lg --></div>
<p>尔时，世尊复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「如是汝贤士，</div>
<div class="lg-cell">如汝之所说，</div>
</div>
<!-- end of lg-row -->
<div class="lg-row">
<div class="lg-cell">鞞跋楞伽村，</div>
<div class="lg-cell">名难提婆罗，</div>
</div>
<!-- end of lg-row -->
<div class="lg-row">
<div class="lg-cell">迦叶佛弟子，</div>
<div class="lg-cell">受优婆塞法，</div>
</div>
<!-- end of lg-row -->
<div class="lg-row">
<div class="lg-cell">供养于父母，</div>
<div class="lg-cell">离欲修梵行，</div>
</div>
<!-- end of lg-row -->
<div class="lg-row">
<div class="lg-cell">昔是汝知识，</div>
<div class="lg-cell">汝亦彼良友，</div>
</div>
<!-- end of lg-row -->
<div class="lg-row">
<div class="lg-cell">如是诸正士，</div>
<div class="lg-cell">宿命共和合，</div>
</div>
<!-- end of lg-row -->
<div class="lg-row">
<div class="lg-cell">善修其身心，</div>
<div class="lg-cell">持此后边身。」</div>
</div><!-- end of lg --></div>
<p>佛说此经已，时彼天子闻佛所说，欢喜随喜，即没不现。</p></div>
<div class='div-jing'><a id='mulu638' />
<p class='h2'>（五九六）</p>
<p>如是我闻：</p>
<p>一时，佛住舍卫国祇树给孤独园。</p>
<p>时，有一天子，容色绝妙，于后夜时来詣佛所，稽首佛足，退坐一面。身诸光明遍照祇树给孤独园。</p>
<p>时，彼天子说偈问佛：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「此世多恐怖，</div>
<div class="lg-cell">众生常恼乱，</div>
</div>
<!-- end of lg-row -->
<div class="lg-row">
<div class="lg-cell">已起者亦苦，</div>
<div class="lg-cell">未起亦当苦，</div>
</div>
<!-- end of lg-row -->
<div class="lg-row">
<div class="lg-cell">颇有离恐处，</div>
<div class="lg-cell">唯愿慧眼说。」</div>
</div><!-- end of lg --></div>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「无有异苦行，</div>
<div class="lg-cell">无异伏诸根，</div>
</div>
<!-- end of lg-row -->
<div class="lg-row">
<div class="lg-cell">无异一切捨，</div>
<div class="lg-cell">而得见解脱。」</div>
</div><!-- end of lg --></div>
<p>时，彼天子复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「久见婆罗门，</div>
<div class="lg-cell">逮得般涅槃，</div>
</div>
<!-- end of lg-row -->
<div class="lg-row">
<div class="lg-cell">一切怖已过，</div>
<div class="lg-cell">永超世恩爱。」</div>
</div><!-- end of lg --></div>
<p>时，彼天子闻佛所说，欢喜随喜，稽首佛足，即没不现。</p></div>
<div class='div-jing'><a id='mulu639' />
<p class='h2'>（五九七）</p>
<p>如是我闻：</p>
<p>一时，佛住舍卫国祇树给孤独园。</p>
<p>时，有一天子，容色绝妙，于后夜时来詣佛所，稽首佛足，退坐一面。身诸光明遍照祇树给孤独园。</p>
<p>时，彼天子说偈问佛：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「云何诸众生，</div>
<div class="lg-cell">受身得妙色？</div>
</div>
<!-- end of lg-row -->
<div class="lg-row">
<div class="lg-cell">云何修方便，</div>
<div class="lg-cell">而得乘出道？</div>
</div>
<!-- end of lg-row -->
<div class="lg-row">
<div class="lg-cell">众生住何法，</div>
<div class="lg-cell">为何所修习，</div>
</div>
<!-- end of lg-row -->
<div class="lg-row">
<div class="lg-cell">为何等众生，</div>
<div class="lg-cell">诸天所供养。」</div>
</div><!-- end of lg --></div>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「持戒明智慧，</div>
<div class="lg-cell">自修习正受，</div>
</div>
<!-- end of lg-row -->
<div class="lg-row">
<div class="lg-cell">正直心繫念，</div>
<div class="lg-cell">熾然忧悉灭，</div>
</div>
<!-- end of lg-row -->
<div class="lg-row">
<div class="lg-cell">得平等智慧，</div>
<div class="lg-cell">其心善解脱，</div>
</div>
<!-- end of lg-row -->
<div class="lg-row">
<div class="lg-cell">斯等因缘故，</div>
<div class="lg-cell">受身得妙色，</div>
</div>
<!-- end of lg-row -->
<div class="lg-row">
<div class="lg-cell">成就乘出道，</div>
<div class="lg-cell">心住于中学，</div>
</div>
<!-- end of lg-row -->
<div class="lg-row">
<div class="lg-cell">如是德备者，</div>
<div class="lg-cell">为诸天供养。」</div>
</div><!-- end of lg --></div>
<p>时，彼天子复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「久见婆罗门，</div>
<div class="lg-cell">逮得般涅槃，</div>
</div>
<!-- end of lg-row -->
<div class="lg-row">
<div class="lg-cell">一切怖已过，</div>
<div class="lg-cell">永超世恩爱。」</div>
</div><!-- end of lg --></div>
<p>时，彼天子闻佛所说，欢喜随喜，稽首佛足，即没不现。</p></div>
<div class='div-jing'><a id='mulu640' />
<p class='h2'>（五九八）</p>
<p>如是我闻：</p>
<p>一时，佛住舍卫国祇树给孤独园。</p>
<p>时，有一天子，容色绝妙，于后夜时来詣佛所，稽首佛足，退坐一面。身诸光明遍照祇树给孤独园。</p>
<p>时，彼天子而说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「沉没于睡眠，</div>
<div class="lg-cell">欠呿不欣乐，</div>
</div>
<!-- end of lg-row -->
<div class="lg-row">
<div class="lg-cell">饱食心憒閙，</div>
<div class="lg-cell">懈怠不精勤，</div>
</div>
<!-- end of lg-row -->
<div class="lg-row">
<div class="lg-cell">斯十覆众生，</div>
<div class="lg-cell">圣道不显现。」</div>
</div><!-- end of lg --></div>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「心没于睡眠，</div>
<div class="lg-cell">欠呿不欣乐，</div>
</div>
<!-- end of lg-row -->
<div class="lg-row">
<div class="lg-cell">饱食心憒閙，</div>
<div class="lg-cell">懈怠不精勤，</div>
</div>
<!-- end of lg-row -->
<div class="lg-row">
<div class="lg-cell">精勤修习者，</div>
<div class="lg-cell">能开发圣道。」</div>
</div><!-- end of lg --></div>
<p>时，彼天子复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「久见婆罗门，</div>
<div class="lg-cell">逮得般涅槃，</div>
</div>
<!-- end of lg-row -->
<div class="lg-row">
<div class="lg-cell">一切怖已过，</div>
<div class="lg-cell">永超世恩爱。」</div>
</div><!-- end of lg --></div>
<p>时，彼天子闻佛所说，欢喜随喜，稽首佛足，即没不现。</p></div>
<div class='div-jing'><a id='mulu641' />
<p class='h2'>（五九九）</p>
<p>如是我闻：</p>
<p>一时，佛住舍卫国祇树给孤独园。</p>
<p>时，有一天子，容色绝妙，于后夜时来詣佛所，稽首佛足，退坐一面。身诸光明遍照祇树给孤独园。</p>
<p>时，彼天子而说偈言：</p>
<div class="lg" style="margin-left:1em;">
<div class="lg-row">
<div class="lg-cell">「外缠结非缠，</div>
<div class="lg-cell">内缠缠众生，</div>
</div>
<!-- end of lg-row -->
<div class="lg-row">
<div class="lg-cell">今问于瞿昙，</div>
<div class="lg-cell">谁于缠离缠？」</div>
</div><!-- end of lg --></div>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「智者建立戒，</div>
<div class="lg-cell">内心修智慧，</div>
</div>
<!-- end of lg-row -->
<div class="lg-row">
<div class="lg-cell">比丘勤修习，</div>
<div class="lg-cell">于缠能解缠。」</div>
</div><!-- end of lg --></div>
<p>时，彼天子复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「久见婆罗门，</div>
<div class="lg-cell">逮得般涅槃，</div>
</div>
<!-- end of lg-row -->
<div class="lg-row">
<div class="lg-cell">一切怖已过，</div>
<div class="lg-cell">永超世恩爱。」</div>
</div><!-- end of lg --></div>
<p>时，彼天子闻佛所说，欢喜随喜，稽首佛足，即没不现。</p></div>
<div class='div-jing'><a id='mulu642' />
<p class='h2'>（六〇〇）</p>
<p>如是我闻：</p>
<p>一时，佛住舍卫国祇树给孤独园。</p>
<p>时，有一天子，容色绝妙，于后夜时来詣佛所，稽首佛足，退坐一面。身诸光明遍照祇树给孤独园。</p>
<p>时，彼天子而说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「难度难可忍，</div>
<div class="lg-cell">沙门无知故，</div>
</div>
<!-- end of lg-row -->
<div class="lg-row">
<div class="lg-cell">多起诸艰难，</div>
<div class="lg-cell">重钝溺沉没，</div>
</div>
<!-- end of lg-row -->
<div class="lg-row">
<div class="lg-cell">心随觉自在，</div>
<div class="lg-cell">数数溺沉没，</div>
</div>
<!-- end of lg-row -->
<div class="lg-row">
<div class="lg-cell">沙门云何行，</div>
<div class="lg-cell">善摄护其心？」</div>
</div><!-- end of lg --></div>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「如龟善方便，</div>
<div class="lg-cell">以壳自藏六，</div>
</div>
<!-- end of lg-row -->
<div class="lg-row">
<div class="lg-cell">比丘习禪思，</div>
<div class="lg-cell">善摄诸觉想，</div>
</div>
<!-- end of lg-row -->
<div class="lg-row">
<div class="lg-cell">其心无所依，</div>
<div class="lg-cell">他莫能恐怖，</div>
</div>
<!-- end of lg-row -->
<div class="lg-row">
<div class="lg-cell">是则自隐密，</div>
<div class="lg-cell">无能诽谤者。」</div>
</div><!-- end of lg --></div>
<p>时，彼天子复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「久见婆罗门，</div>
<div class="lg-cell">逮得般涅槃，</div>
</div>
<!-- end of lg-row -->
<div class="lg-row">
<div class="lg-cell">一切怖已过，</div>
<div class="lg-cell">永超世恩爱。」</div>
</div><!-- end of lg --></div>
<p>时，彼天子闻佛所说，欢喜随喜，稽首佛足，即没不现。</p></div>
<div class='div-jing'><a id='mulu643' />
<p class='h2'>（六〇一）</p>
<p>如是我闻：</p>
<p>一时，佛住舍卫国祇树给孤独园。</p>
<p>时，有天子容色绝妙，于后夜时来詣佛所，稽首佛足，身诸光明遍照祇树给孤独园。</p>
<p>时，彼天子说偈问佛：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「萨罗小流注，</div>
<div class="lg-cell">当于何反流，</div>
</div>
<!-- end of lg-row -->
<div class="lg-row">
<div class="lg-cell">生死之径路，</div>
<div class="lg-cell">于何而不转，</div>
</div>
<!-- end of lg-row -->
<div class="lg-row">
<div class="lg-cell">世间诸苦乐，</div>
<div class="lg-cell">何由灭无餘？」</div>
</div><!-- end of lg --></div>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「眼耳鼻舌身，</div>
<div class="lg-cell">及彼意入处，</div>
</div>
<!-- end of lg-row -->
<div class="lg-row">
<div class="lg-cell">名色灭无餘，</div>
<div class="lg-cell">萨罗小还流，</div>
</div>
<!-- end of lg-row -->
<div class="lg-row">
<div class="lg-cell">生死道不转，</div>
<div class="lg-cell">苦乐灭无餘。」</div>
</div><!-- end of lg --></div>
<p>时，彼天子复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「久见婆罗门，</div>
<div class="lg-cell">逮得般涅槃，</div>
</div>
<!-- end of lg-row -->
<div class="lg-row">
<div class="lg-cell">一切怖已过，</div>
<div class="lg-cell">永超世恩爱。」</div>
</div><!-- end of lg --></div>
<p>时，彼天子闻佛所说，欢喜随喜，稽首佛足，即没不现。</p></div>
<div class='div-jing'><a id='mulu644' />
<p class='h2'>（六〇二）</p>
<p>如是我闻：</p>
<p>一时，佛住在舍卫国祇树给孤独园。</p>
<p>时，有天子容色绝妙，于后夜时来詣佛所，稽首佛足，身诸光明遍照祇树给孤独园。</p>
<p>时，彼天子说偈问佛：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「伊尼耶鹿<span class="corr">[跳-兆+专]</span>，</div>
<div class="lg-cell">仙人中之尊，</div>
</div>
<!-- end of lg-row -->
<div class="lg-row">
<div class="lg-cell">少食不嗜味，</div>
<div class="lg-cell">禪思乐山林，</div>
</div>
<!-- end of lg-row -->
<div class="lg-row">
<div class="lg-cell">我今敬稽首，</div>
<div class="lg-cell">而问于瞿昙，</div>
</div>
<!-- end of lg-row -->
<div class="lg-row">
<div class="lg-cell">云何出离苦？</div>
<div class="lg-cell">云何苦解脱？</div>
</div>
<!-- end of lg-row -->
<div class="lg-row">
<div class="lg-cell">我今问解脱，</div>
<div class="lg-cell">于何而灭尽？」</div>
</div><!-- end of lg --></div>
<p>尔时，世尊说偈答言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「世间五欲德，</div>
<div class="lg-cell">心法说第六，</div>
</div>
<!-- end of lg-row -->
<div class="lg-row">
<div class="lg-cell">于彼欲无欲，</div>
<div class="lg-cell">解脱一切苦，</div>
</div>
<!-- end of lg-row -->
<div class="lg-row">
<div class="lg-cell">如是于苦出，</div>
<div class="lg-cell">如是苦解脱，</div>
</div>
<!-- end of lg-row -->
<div class="lg-row">
<div class="lg-cell">汝所问解脱，</div>
<div class="lg-cell">于彼而灭尽。」</div>
</div><!-- end of lg --></div>
<p>时，彼天子复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「久见婆罗门，</div>
<div class="lg-cell">逮得般涅槃，</div>
</div>
<!-- end of lg-row -->
<div class="lg-row">
<div class="lg-cell">一切怖已过，</div>
<div class="lg-cell">永超世恩爱。」</div>
</div><!-- end of lg --></div>
<p>时，彼天子闻佛所说，欢喜随喜，稽首佛足，即没不现。</p></div>
<div class='div-jing'><a id='mulu645' />
<p class='h2'>（六〇三）</p>
<p>如是我闻：</p>
<p>一时，佛住舍卫国祇树给孤独园。</p>
<p>时，有天子容色绝妙，于后夜时来詣佛所，稽首佛足，退坐一面。身诸光明遍照祇树给孤独园。</p>
<p>时，彼天子说偈问佛：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「云何度诸流？</div>
<div class="lg-cell">云何度大海？</div>
</div>
<!-- end of lg-row -->
<div class="lg-row">
<div class="lg-cell">云何能捨苦？</div>
<div class="lg-cell">云何得清淨？」</div>
</div><!-- end of lg --></div>
<p>尔时，世尊即说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「信能度诸流，</div>
<div class="lg-cell">不放逸度海，</div>
</div>
<!-- end of lg-row -->
<div class="lg-row">
<div class="lg-cell">精进能除苦，</div>
<div class="lg-cell">智慧得清淨。」</div>
</div><!-- end of lg --></div>
<p>时，彼天子复说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「久见婆罗门，</div>
<div class="lg-cell">逮得般涅槃，</div>
</div>
<!-- end of lg-row -->
<div class="lg-row">
<div class="lg-cell">一切怖已过，</div>
<div class="lg-cell">永超世恩爱。」</div>
</div><!-- end of lg --></div>
<p>时，彼天子闻佛所说，欢喜随喜，稽首佛足，即没不现。</p>
<p class='juan'>杂阿含经卷第二十二</p></div></div>
</div><!-- end of div[@id='body'] -->
</body></html>
