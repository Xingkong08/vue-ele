<html xmlns="http://www.w3.org/1999/xhtml">
<head>
  <title>长阿含经</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
No. 1
<div class='div-xu'><a id='mulu1' />
<p class='h1'>长阿含经序</p><p class="byline">长安释僧肇述</p>
<p>夫宗极绝于称谓，贤圣以之冲默；玄旨非言不传，释迦所以致教。是以如来出世，大教有三：约身口，则防之以禁律；明善恶，则导之以契经；演幽微，则辨之以法相。然则三藏之作也，本于殊应，会之有宗，则异途同趣矣。</p>
<p>禁律，律藏也，四分十诵。法相，阿毗昙藏也，四分五诵。契经，四阿含藏也：《增一阿含》四分八诵，《中阿含》四分五诵，《杂阿含》四分十诵，此《长阿含》四分四诵，合三十经以为一部。</p>
<p>阿含，秦言法归。法归者，盖是万善之渊府，总持之林苑。其为典也，渊博弘富，韞而弥广；明宣祸福贤愚之迹，剖判真伪异齐之原，历记古今成败之数，墟域二仪品物之伦。道无不由，法无不在，譬彼巨海，百川所归，故以法归为名。开析修途，所记长远，故以长为目。翫茲典者，长迷顿晓。邪正难辨，显如昼夜；报应冥昧，照若影响；劫数虽辽，近犹朝夕；六合虽旷，现若目前。斯可谓朗大明于幽室，惠五目于众瞽，不闚户牖，而智无不周矣。</p>
<p>大秦天王，涤除玄览，高韵独迈，恬智交养，道世俱济，每惧微言翳于殊俗。以右将军使者司隶校尉晋公姚爽，质直清柔，玄心超詣，尊尚大法，妙悟自然，上特留怀，每任以法事。以弘始十二年岁次上章閹茂，请罽宾三藏沙门佛陀耶舍出律藏一分四十五卷，十四年訖。十五年岁次昭阳赤奋若，出此《长阿含》訖。凉州沙门佛<span class='corr'>念</span>为译，秦国道士道含笔受。时，集京夏名胜沙门，于第校定，恭承法言，敬受无差，蠲华崇朴，务存圣旨。余以嘉遇猥参听次，虽无翼善之功，而预亲承之末，故略记时事，以示来贤焉。</p></div>
<p class='juan'><a id='mulu2' />佛说长阿含经卷第一</p><p class="byline">后秦弘始年佛陀耶舍共竺佛念译</p>
<div class='div-fen'><a id='mulu3' />
<div class='div-jing'><a id='mulu4' />
<p class='h2'>（一）第一分初大本经第一</p>
<p>如是我闻：</p>
<p>一时，佛在舍卫国祇树花林窟，与大比丘众千二百五十人俱。</p>
<p>时，诸比丘于乞食后集花林堂，各共议言：「诸贤比丘！唯无上尊为最奇特，神通远达，威力弘大，乃知过去无数诸佛，入于涅槃，断诸结使，消灭戱论。又知彼佛劫数多少，名号、姓字，所生种族，其所饮食，寿命脩短，所更苦乐。又知彼佛有如是戒，有如是法，有如是慧，有如是解，有如是住。云何，诸贤！如来为善别法性，知如是事，为诸天来语，乃知此事？」</p>
<p>尔时，世尊在闲静处，天耳清淨，闻诸比丘作如是议，即从座起，詣花林堂，就座而坐。</p>
<p>尔时，世尊知而故问，谓：「诸比丘！汝等集此，何所语议？」时，诸比丘具以事答。</p>
<p>尔时，世尊告诸比丘：「善哉！善哉！汝等以平等信，出家修道，诸所应行，凡有二业：一曰贤圣讲法，二曰贤圣默然。汝等所论，正应如是。如来神通，威力弘大，尽知过去无数劫事，以能善解法性故知，亦以诸天来语故知。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「比丘集法堂，</div>
<div class="lg-cell">讲说贤圣论；</div>
</div>
<!-- end of lg-row -->
<div class="lg-row">
<div class="lg-cell">如来处静室，</div>
<div class="lg-cell">天耳尽闻知。</div>
</div>
<!-- end of lg-row -->
<div class="lg-row">
<div class="lg-cell">佛日光普照，</div>
<div class="lg-cell">分别法界义；</div>
</div>
<!-- end of lg-row -->
<div class="lg-row">
<div class="lg-cell">亦知过去事，</div>
<div class="lg-cell">三佛般泥洹。</div>
</div>
<!-- end of lg-row -->
<div class="lg-row">
<div class="lg-cell">名号、姓、种族，</div>
<div class="lg-cell">受生分亦知；</div>
</div>
<!-- end of lg-row -->
<div class="lg-row">
<div class="lg-cell">随彼之处所，</div>
<div class="lg-cell">淨眼皆记之。</div>
</div>
<!-- end of lg-row -->
<div class="lg-row">
<div class="lg-cell">诸天大威力，</div>
<div class="lg-cell">容貌甚端严；</div>
</div>
<!-- end of lg-row -->
<div class="lg-row">
<div class="lg-cell">亦来启告我，</div>
<div class="lg-cell">三佛般泥洹。</div>
</div>
<!-- end of lg-row -->
<div class="lg-row">
<div class="lg-cell">记生、名号、姓，</div>
<div class="lg-cell">哀鸞音尽知；</div>
</div>
<!-- end of lg-row -->
<div class="lg-row">
<div class="lg-cell">无上天人尊，</div>
<div class="lg-cell">记于过去佛。」</div>
</div><!-- end of lg --></div>
<p>又告诸比丘：「汝等欲闻如来识宿命智，知于过去诸佛因缘不？我当说之。」</p>
<p>时，诸比丘白言：「世尊！今正是时，愿乐欲闻。善哉！世尊！以时讲说，当奉行之。」</p>
<p>佛告诸比丘：「諦听！諦听！善思念之，吾当为汝分别解说。」时，诸比丘受教而听。</p>
<p>佛告诸比丘：「过去九十一劫，时，世有佛名毘婆尸如来、至真，出现于世。复次，比丘！过去三十一劫，有佛名尸弃如来、至真，出现于世。复次，比丘！即彼三十一劫中，有佛名毘舍婆如来、至真，出现于世。复次，比丘！此贤劫中有佛名拘楼孙，又名拘那含，又名迦叶。我今亦于贤劫中成最正觉。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「过九十一劫，</div>
<div class="lg-cell">有毘婆尸佛；</div>
</div>
<!-- end of lg-row -->
<div class="lg-row">
<div class="lg-cell">次三十一劫，</div>
<div class="lg-cell">有佛名尸弃；</div>
</div>
<!-- end of lg-row -->
<div class="lg-row">
<div class="lg-cell">即于彼劫中，</div>
<div class="lg-cell">毘舍如来出。</div>
</div>
<!-- end of lg-row -->
<div class="lg-row">
<div class="lg-cell">今此贤劫中，</div>
<div class="lg-cell">无数那维岁；</div>
</div>
<!-- end of lg-row -->
<div class="lg-row">
<div class="lg-cell">有四大仙人，</div>
<div class="lg-cell">愍众生故出：</div>
</div>
<!-- end of lg-row -->
<div class="lg-row">
<div class="lg-cell">拘楼孙、那含、</div>
<div class="lg-cell">迦叶、释迦文。</div>
</div><!-- end of lg --></div>
<p>「汝等当知，毘婆尸佛时，人寿八万岁。尸弃佛时，人寿七万岁。毘舍婆佛时，人寿六万岁。拘楼孙佛时，人寿四万岁。拘那含佛时，人寿三万岁。迦叶佛时，人寿二万岁。我今出世，人寿百岁，少出多减。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「毘婆尸时人，</div>
<div class="lg-cell">寿八万四千；</div>
</div>
<!-- end of lg-row -->
<div class="lg-row">
<div class="lg-cell">尸弃佛时人，</div>
<div class="lg-cell">寿命七万岁；</div>
</div>
<!-- end of lg-row -->
<div class="lg-row">
<div class="lg-cell">毘舍婆时人，</div>
<div class="lg-cell">寿命六万岁；</div>
</div>
<!-- end of lg-row -->
<div class="lg-row">
<div class="lg-cell">拘楼孙时人，</div>
<div class="lg-cell">寿命四万岁；</div>
</div>
<!-- end of lg-row -->
<div class="lg-row">
<div class="lg-cell">拘那含时人，</div>
<div class="lg-cell">寿命三万岁；</div>
</div>
<!-- end of lg-row -->
<div class="lg-row">
<div class="lg-cell">迦叶佛时人，</div>
<div class="lg-cell">寿命二万岁；</div>
</div>
<!-- end of lg-row -->
<div class="lg-row">
<div class="lg-cell">如我今时人，</div>
<div class="lg-cell">寿命不过百。</div>
</div><!-- end of lg --></div>
<p>「毘婆尸佛，出刹利种，姓拘利若；尸弃佛、毘舍婆佛，种、姓亦尔。拘楼孙佛，出婆罗门种，姓迦叶；拘那含佛、迦叶佛，种、姓亦尔。我今如来、至真，出刹利种，姓名曰瞿昙。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「毘婆尸如来，</div>
<div class="lg-cell">尸弃、毘舍婆，</div>
</div>
<!-- end of lg-row -->
<div class="lg-row">
<div class="lg-cell">此三等正觉，</div>
<div class="lg-cell">出拘利若姓。</div>
</div>
<!-- end of lg-row -->
<div class="lg-row">
<div class="lg-cell">自餘三如来，</div>
<div class="lg-cell">出于迦叶姓。</div>
</div>
<!-- end of lg-row -->
<div class="lg-row">
<div class="lg-cell">我今无上尊，</div>
<div class="lg-cell">导御诸众生；</div>
</div>
<!-- end of lg-row -->
<div class="lg-row">
<div class="lg-cell">天人中第一，</div>
<div class="lg-cell">勇猛姓瞿昙。</div>
</div>
<!-- end of lg-row -->
<div class="lg-row">
<div class="lg-cell">前三等正觉，</div>
<div class="lg-cell">出于刹利种；</div>
</div>
<!-- end of lg-row -->
<div class="lg-row">
<div class="lg-cell">其后三如来，</div>
<div class="lg-cell">出婆罗门种；</div>
</div>
<!-- end of lg-row -->
<div class="lg-row">
<div class="lg-cell">我今无上尊，</div>
<div class="lg-cell">勇猛出刹利。</div>
</div><!-- end of lg --></div>
<p>「毘婆尸佛坐波波罗树下成最正觉，尸弃佛坐分陀利树下成最正觉，毘舍婆佛坐娑罗树下成最正觉，拘楼孙佛坐尸利沙树下成最正觉，拘那含佛坐乌暂婆罗门树下成最正觉，迦叶佛坐尼拘律树下成最正觉。我今如来、至真，坐鉢多树下成最正觉。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「毘婆尸如来，</div>
<div class="lg-cell">往詣波罗树；</div>
</div>
<!-- end of lg-row -->
<div class="lg-row">
<div class="lg-cell">即于彼处所，</div>
<div class="lg-cell">得成最正觉。</div>
</div>
<!-- end of lg-row -->
<div class="lg-row">
<div class="lg-cell">尸弃分陀树，</div>
<div class="lg-cell">成道灭有原。</div>
</div>
<!-- end of lg-row -->
<div class="lg-row">
<div class="lg-cell">毘舍婆如来，</div>
<div class="lg-cell">坐娑罗树下；</div>
</div>
<!-- end of lg-row -->
<div class="lg-row">
<div class="lg-cell">获解脱知见，</div>
<div class="lg-cell">神足无所碍。</div>
</div>
<!-- end of lg-row -->
<div class="lg-row">
<div class="lg-cell">拘楼孙如来，</div>
<div class="lg-cell">坐尸利沙树；</div>
</div>
<!-- end of lg-row -->
<div class="lg-row">
<div class="lg-cell">一切智清淨，</div>
<div class="lg-cell">无染无所着。</div>
</div>
<!-- end of lg-row -->
<div class="lg-row">
<div class="lg-cell">拘那含<span class="corr">牟</span>尼，</div>
<div class="lg-cell">坐乌暂树下；</div>
</div>
<!-- end of lg-row -->
<div class="lg-row">
<div class="lg-cell">即于彼处所，</div>
<div class="lg-cell">灭诸贪忧恼。</div>
</div>
<!-- end of lg-row -->
<div class="lg-row">
<div class="lg-cell">迦叶如来坐，</div>
<div class="lg-cell">尼拘楼树下；</div>
</div>
<!-- end of lg-row -->
<div class="lg-row">
<div class="lg-cell">即于彼处所，</div>
<div class="lg-cell">除灭诸有本。</div>
</div>
<!-- end of lg-row -->
<div class="lg-row">
<div class="lg-cell">我今释迦文，</div>
<div class="lg-cell">坐于鉢多树。</div>
</div>
<!-- end of lg-row -->
<div class="lg-row">
<div class="lg-cell">如来十力尊，</div>
<div class="lg-cell">断灭诸结使；</div>
</div>
<!-- end of lg-row -->
<div class="lg-row">
<div class="lg-cell">摧伏众魔怨，</div>
<div class="lg-cell">在众演大明。</div>
</div>
<!-- end of lg-row -->
<div class="lg-row">
<div class="lg-cell">七佛精进力，</div>
<div class="lg-cell">放光灭闇冥；</div>
</div>
<!-- end of lg-row -->
<div class="lg-row">
<div class="lg-cell">各各坐诸树，</div>
<div class="lg-cell">于中成正觉。</div>
</div><!-- end of lg --></div>
<p>「毘婆尸如来三会说法，初会弟子有十六万八千人，二会弟子有十万人，三会弟子有八万人。尸弃如来亦三会说法，初会弟子有十万人，二会弟子有八万人，三会弟子有七万人。毘舍婆如来二会说法，初会弟子有七万人，次会弟子有六万人。拘楼孙如来一会说法，弟子四万人。拘那含如来一会说法，弟子三万人。迦叶如来一会说法，弟子二万人。我今一会说法，弟子千二百五十人。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「毘婆尸名观，</div>
<div class="lg-cell">智慧不可量；</div>
</div>
<!-- end of lg-row -->
<div class="lg-row">
<div class="lg-cell">遍见无所畏，</div>
<div class="lg-cell">三会弟子众。</div>
</div>
<!-- end of lg-row -->
<div class="lg-row">
<div class="lg-cell">尸弃光无动，</div>
<div class="lg-cell">能灭诸结使；</div>
</div>
<!-- end of lg-row -->
<div class="lg-row">
<div class="lg-cell">无量大威德，</div>
<div class="lg-cell">无能测量者；</div>
</div>
<!-- end of lg-row -->
<div class="lg-row">
<div class="lg-cell">彼佛亦三会，</div>
<div class="lg-cell">弟子普共集。</div>
</div>
<!-- end of lg-row -->
<div class="lg-row">
<div class="lg-cell">毘舍婆断结，</div>
<div class="lg-cell">大仙人要集；</div>
</div>
<!-- end of lg-row -->
<div class="lg-row">
<div class="lg-cell">名闻于诸方，</div>
<div class="lg-cell">妙法大名称；</div>
</div>
<!-- end of lg-row -->
<div class="lg-row">
<div class="lg-cell">二会弟子众，</div>
<div class="lg-cell">普演深奥义。</div>
</div>
<!-- end of lg-row -->
<div class="lg-row">
<div class="lg-cell">拘楼孙一会，</div>
<div class="lg-cell">哀愍疗诸苦；</div>
</div>
<!-- end of lg-row -->
<div class="lg-row">
<div class="lg-cell">导师化众生，</div>
<div class="lg-cell">一会弟子众。</div>
</div>
<!-- end of lg-row -->
<div class="lg-row">
<div class="lg-cell">拘那含如来，</div>
<div class="lg-cell">无上亦如是；</div>
</div>
<!-- end of lg-row -->
<div class="lg-row">
<div class="lg-cell">紫磨金色身，</div>
<div class="lg-cell">容貌悉具足；</div>
</div>
<!-- end of lg-row -->
<div class="lg-row">
<div class="lg-cell">一会弟子众，</div>
<div class="lg-cell">普演微妙法。</div>
</div>
<!-- end of lg-row -->
<div class="lg-row">
<div class="lg-cell">迦叶一一毛，</div>
<div class="lg-cell">一心无乱想；</div>
</div>
<!-- end of lg-row -->
<div class="lg-row">
<div class="lg-cell">一语不烦重，</div>
<div class="lg-cell">一会弟子众。</div>
</div>
<!-- end of lg-row -->
<div class="lg-row">
<div class="lg-cell">能仁意寂灭，</div>
<div class="lg-cell">释种沙门上；</div>
</div>
<!-- end of lg-row -->
<div class="lg-row">
<div class="lg-cell">天中天最尊，</div>
<div class="lg-cell">我一会弟子。</div>
</div>
<!-- end of lg-row -->
<div class="lg-row">
<div class="lg-cell">彼会我现义，</div>
<div class="lg-cell">演布清淨教；</div>
</div>
<!-- end of lg-row -->
<div class="lg-row">
<div class="lg-cell">心常怀欢喜，</div>
<div class="lg-cell">漏尽尽后有。</div>
</div>
<!-- end of lg-row -->
<div class="lg-row">
<div class="lg-cell">毘婆、尸弃三，</div>
<div class="lg-cell">毘舍婆佛二，</div>
</div>
<!-- end of lg-row -->
<div class="lg-row">
<div class="lg-cell">四佛各各一，</div>
<div class="lg-cell">仙人会演说。</div>
</div><!-- end of lg --></div>
<p>「时，毘婆尸佛有二弟子：一名騫茶，二名提舍，诸弟子中最为第一。尸弃佛有二弟子：一名阿毘浮，二名三婆婆，诸弟子中最为第一。毘舍婆佛有二弟子，一名扶游，二名鬱多摩，诸弟子中最为第一。拘楼孙佛有二弟子，一名萨尼，二名毘楼，诸弟子中最为第一。拘那含佛有二弟子：一名舒槃那，二名鬱多楼，诸弟子中最为第一。迦叶佛有二弟子，一名提舍，二名婆罗婆，诸弟子中最为第一。今我二弟子，一名舍利弗，二名目揵连，诸弟子中最为第一。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「騫茶、提舍等，</div>
<div class="lg-cell">毗婆尸弟子；</div>
</div>
<!-- end of lg-row -->
<div class="lg-row">
<div class="lg-cell">阿毗浮、三婆，</div>
<div class="lg-cell">尸弃佛弟子。</div>
</div>
<!-- end of lg-row -->
<div class="lg-row">
<div class="lg-cell">扶游、鬱多摩，</div>
<div class="lg-cell">弟子中第一，</div>
</div>
<!-- end of lg-row -->
<div class="lg-row">
<div class="lg-cell">二俱降魔怨，</div>
<div class="lg-cell">毗舍婆弟子。</div>
</div>
<!-- end of lg-row -->
<div class="lg-row">
<div class="lg-cell">萨<span class="corr">尼</span>、毗楼等，</div>
<div class="lg-cell">拘楼孙弟子；</div>
</div>
<!-- end of lg-row -->
<div class="lg-row">
<div class="lg-cell">舒槃、鬱多楼，</div>
<div class="lg-cell">拘那含弟子；</div>
</div>
<!-- end of lg-row -->
<div class="lg-row">
<div class="lg-cell">提舍、婆罗婆，</div>
<div class="lg-cell">迦叶佛弟子；</div>
</div>
<!-- end of lg-row -->
<div class="lg-row">
<div class="lg-cell">舍利弗、目连，</div>
<div class="lg-cell">是我第一子。</div>
</div><!-- end of lg --></div>
<p>「毗婆尸佛有执事弟子，名曰无忧。尸弃佛执事弟子，名曰忍行。毗舍婆佛有执事弟子，名曰寂灭。拘楼孙佛有执事弟子，名曰善觉。拘那含佛有执事弟子，名曰安和。迦叶佛有执事弟子，名曰善友。我执事弟子，名曰阿难。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「无忧与忍行，</div>
<div class="lg-cell">寂灭及善觉，</div>
</div>
<!-- end of lg-row -->
<div class="lg-row">
<div class="lg-cell">安和、善友等，</div>
<div class="lg-cell">阿难为第七。</div>
</div>
<!-- end of lg-row -->
<div class="lg-row">
<div class="lg-cell">此为佛侍者，</div>
<div class="lg-cell">具足诸义趣；</div>
</div>
<!-- end of lg-row -->
<div class="lg-row">
<div class="lg-cell">昼夜无放逸，</div>
<div class="lg-cell">自利亦利他。</div>
</div>
<!-- end of lg-row -->
<div class="lg-row">
<div class="lg-cell">此七贤弟子，</div>
<div class="lg-cell">侍七佛左右；</div>
</div>
<!-- end of lg-row -->
<div class="lg-row">
<div class="lg-cell">欢喜而供养，</div>
<div class="lg-cell">寂然归灭度。</div>
</div><!-- end of lg --></div>
<p>「毗婆尸佛有子，名曰方膺。尸弃佛有子，名曰无量。毗舍婆佛有子，名曰妙觉。拘楼孙佛有子，名曰上胜。拘那含佛有子，名曰导师。迦叶佛有子，名曰集军。今我有子，名曰罗睺罗。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「方膺、无量子，</div>
<div class="lg-cell">妙觉及上胜，</div>
</div>
<!-- end of lg-row -->
<div class="lg-row">
<div class="lg-cell">导师、集军等，</div>
<div class="lg-cell">罗睺罗第七，</div>
</div>
<!-- end of lg-row -->
<div class="lg-row">
<div class="lg-cell">此诸豪贵子，</div>
<div class="lg-cell">绍继诸佛种；</div>
</div>
<!-- end of lg-row -->
<div class="lg-row">
<div class="lg-cell">爱法好施惠，</div>
<div class="lg-cell">于圣法无畏。</div>
</div><!-- end of lg --></div>
<p>「毗婆尸佛父名槃头，刹利王种，母名槃头婆提，王所治城名曰槃头婆提。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「遍眼父槃头，</div>
<div class="lg-cell">母槃头婆提；</div>
</div>
<!-- end of lg-row -->
<div class="lg-row">
<div class="lg-cell">槃头婆提城，</div>
<div class="lg-cell">佛于中说法。</div>
</div><!-- end of lg --></div>
<p>「尸弃佛父名曰明相，刹利王种，母名光曜，王所治城名曰光相。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「尸弃父明相，</div>
<div class="lg-cell">母名曰光曜，</div>
</div>
<!-- end of lg-row -->
<div class="lg-row">
<div class="lg-cell">于明相城中，</div>
<div class="lg-cell">威德降外敌。</div>
</div><!-- end of lg --></div>
<p>「毗舍婆佛父名善灯，刹利王种，母名称戒，王所治城名曰无喻。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「毗舍婆佛父，</div>
<div class="lg-cell">善灯刹利种；</div>
</div>
<!-- end of lg-row -->
<div class="lg-row">
<div class="lg-cell">母名曰称戒，</div>
<div class="lg-cell">城名曰无喻。</div>
</div><!-- end of lg --></div>
<p>「拘楼孙佛父名祀得，婆罗门种，母名善枝，王名安和，随王名故城名安和。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「祀得婆罗门，</div>
<div class="lg-cell">母名曰善枝；</div>
</div>
<!-- end of lg-row -->
<div class="lg-row">
<div class="lg-cell">王名曰安和，</div>
<div class="lg-cell">居在安和城。</div>
</div><!-- end of lg --></div>
<p>「拘那含佛父名大德，婆罗门种，母名善胜，是时王名清淨，随王名故城名清淨。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「大德婆罗门，</div>
<div class="lg-cell">母名曰善胜；</div>
</div>
<!-- end of lg-row -->
<div class="lg-row">
<div class="lg-cell">王名曰清淨，</div>
<div class="lg-cell">居在清淨城。</div>
</div><!-- end of lg --></div>
<p>「迦叶佛父名曰梵德，婆罗门种，母名曰财主，时王名汲毗，王所治城名波罗[木*奈]。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「梵德婆罗门，</div>
<div class="lg-cell">母名曰财主；</div>
</div>
<!-- end of lg-row -->
<div class="lg-row">
<div class="lg-cell">时王名汲毗，</div>
<div class="lg-cell">在波罗[木*奈]城。</div>
</div><!-- end of lg --></div>
<p>「我父名淨饭，刹利王种，母名大清淨妙，王所治城名迦毗罗卫。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「父刹利淨饭，</div>
<div class="lg-cell">母名大清淨，</div>
</div>
<!-- end of lg-row -->
<div class="lg-row">
<div class="lg-cell">土广民丰饶，</div>
<div class="lg-cell">我从彼而生。</div>
</div><!-- end of lg --></div>
<p>「此是诸佛因缘、名号、种族、所出生处，何有智者闻此因缘而不欢喜，起爱乐心？」</p>
<p>尔时，世尊告诸比丘：「吾今欲以宿命智说过去佛事，汝欲闻不？」</p>
<p>诸比丘对曰：「今正是时，愿乐欲闻！」</p>
<p>佛告诸比丘：「諦听！諦听！善思念之，吾当为汝分别解说。比丘！当知诸佛常法：毗婆尸菩萨从兜率天降神母胎，从右脇入，正念不乱。当于尔时，地为震动，放大光明，普照世界，日月所不及处皆蒙大明，幽冥众生，各相覩见，知其所趣。时，此光明复照魔宫，诸天、释、梵、沙门、婆罗门及餘众生普蒙大明，诸天光明自然不现。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「密云聚虚空，</div>
<div class="lg-cell">电光照天下，</div>
</div>
<!-- end of lg-row -->
<div class="lg-row">
<div class="lg-cell">毗婆尸降胎，</div>
<div class="lg-cell">光明照亦然；</div>
</div>
<!-- end of lg-row -->
<div class="lg-row">
<div class="lg-cell">日月所不及，</div>
<div class="lg-cell">莫不蒙大明，</div>
</div>
<!-- end of lg-row -->
<div class="lg-row">
<div class="lg-cell">处胎淨无秽，</div>
<div class="lg-cell">诸佛法皆然。</div>
</div><!-- end of lg --></div>
<p>「诸比丘！当知诸佛常法：毗婆尸菩萨在母胎时，专念不乱，有四天子，执戈矛侍护其人，人与非人不得侵嬈，此是常法。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「四方四天子，</div>
<div class="lg-cell">有名称威德，</div>
</div>
<!-- end of lg-row -->
<div class="lg-row">
<div class="lg-cell">天帝释所遣，</div>
<div class="lg-cell">善守护菩萨。</div>
</div>
<!-- end of lg-row -->
<div class="lg-row">
<div class="lg-cell">手常执戈矛，</div>
<div class="lg-cell">卫护不去离，</div>
</div>
<!-- end of lg-row -->
<div class="lg-row">
<div class="lg-cell">人非人不嬈，</div>
<div class="lg-cell">此诸佛常法。</div>
</div>
<!-- end of lg-row -->
<div class="lg-row">
<div class="lg-cell">天神所拥护，</div>
<div class="lg-cell">如天女卫天，</div>
</div>
<!-- end of lg-row -->
<div class="lg-row">
<div class="lg-cell">眷属怀欢喜，</div>
<div class="lg-cell">此诸佛常法。」</div>
</div><!-- end of lg --></div>
<p>又告比丘：「诸佛常法：毗婆尸菩萨从兜率天降神母胎，专念不乱，母身安隐，无众恼患，智慧增益。母自观胎，见菩萨身诸根具足，如紫磨金，无有瑕秽。犹如有目之士观淨琉璃，内外清彻，无众障翳。诸比丘！此是诸佛常法。」尔时，世尊而说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「如淨琉璃珠，</div>
<div class="lg-cell">其明如日月；</div>
</div>
<!-- end of lg-row -->
<div class="lg-row">
<div class="lg-cell">仁尊处母胎，</div>
<div class="lg-cell">其母无恼患。</div>
</div>
<!-- end of lg-row -->
<div class="lg-row">
<div class="lg-cell">智慧为增益，</div>
<div class="lg-cell">观胎如金像；</div>
</div>
<!-- end of lg-row -->
<div class="lg-row">
<div class="lg-cell">母怀妊安乐，</div>
<div class="lg-cell">此诸佛常法。」</div>
</div><!-- end of lg --></div>
<p>佛告比丘：「毗婆尸菩萨从兜率天降神母胎，专念不乱，母心清淨，无众欲想，不为婬火之所烧然，此是诸佛常法。」尔时，世尊而说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「菩萨住母胎，</div>
<div class="lg-cell">天终天福成；</div>
</div>
<!-- end of lg-row -->
<div class="lg-row">
<div class="lg-cell">其母心清淨，</div>
<div class="lg-cell">无有众欲想。</div>
</div>
<!-- end of lg-row -->
<div class="lg-row">
<div class="lg-cell">捨离诸婬欲，</div>
<div class="lg-cell">不染不亲近；</div>
</div>
<!-- end of lg-row -->
<div class="lg-row">
<div class="lg-cell">不为欲火燃，</div>
<div class="lg-cell">诸佛母常淨。」</div>
</div><!-- end of lg --></div>
<p>佛告比丘：「诸佛常法：毗婆尸菩萨从兜率天降神母胎，专念不乱，其母奉持五戒，梵行清淨，篤信仁爱，诸善成就，安乐无畏，身坏命终，生忉利天，此是常法。」尔时，世尊而说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「持人中尊身，</div>
<div class="lg-cell">精进、戒具足，</div>
</div>
<!-- end of lg-row -->
<div class="lg-row">
<div class="lg-cell">后必受天身，</div>
<div class="lg-cell">此缘名佛母。」</div>
</div><!-- end of lg --></div>
<p>佛告比丘：「诸佛常法：毗婆尸菩萨当其生时，从右脇出，地为震动，光明普照。始入胎时，闇冥之处，无不蒙明，此是常法。」尔时，世尊而说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「太子生地动，</div>
<div class="lg-cell">大光靡不照，</div>
</div>
<!-- end of lg-row -->
<div class="lg-row">
<div class="lg-cell">此界及餘界，</div>
<div class="lg-cell">上下与诸方，</div>
</div>
<!-- end of lg-row -->
<div class="lg-row">
<div class="lg-cell">放光施淨目，</div>
<div class="lg-cell">具足于天身，</div>
</div>
<!-- end of lg-row -->
<div class="lg-row">
<div class="lg-cell">以欢喜淨音，</div>
<div class="lg-cell">转称菩萨名。」</div>
</div><!-- end of lg --></div>
<p>佛告比丘：「诸佛常法：毗婆尸菩萨当其生时，从右脇出，专念不乱。时，菩萨母手攀树枝，不坐不卧。时，四天子手奉香水，于母前立言：『唯然，天母！今生圣子，勿怀忧慼。』此是常法。」尔时，世尊而说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「佛母不坐卧，</div>
<div class="lg-cell">住戒修梵行，</div>
</div>
<!-- end of lg-row -->
<div class="lg-row">
<div class="lg-cell">生尊不懈怠，</div>
<div class="lg-cell">天人所奉侍。」</div>
</div><!-- end of lg --></div>
<p>佛告比丘：「诸佛常法：毗婆尸菩萨当其生时，从右脇出，专念不乱，其身清淨，不为秽恶之所污染。犹如有目之士，以淨明珠投白繒上，两不相污，二俱淨故。菩萨出胎亦复如是，此是常法。」尔时，世尊而说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「犹如淨明珠，</div>
<div class="lg-cell">投繒不染污；</div>
</div>
<!-- end of lg-row -->
<div class="lg-row">
<div class="lg-cell">菩萨出胎时，</div>
<div class="lg-cell">清淨无染污。」</div>
</div><!-- end of lg --></div>
<p>佛告比丘：「诸佛常法：毗婆尸菩萨当其生时，从右脇出，专念不乱。从右脇出，堕地行七步，无人扶侍，遍观四方，举手而言：『天上天下唯我为尊，要度众生生老病死。』此是常法。」尔时，世尊而说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「犹如师子步，</div>
<div class="lg-cell">遍观于四方；</div>
</div>
<!-- end of lg-row -->
<div class="lg-row">
<div class="lg-cell">堕地行七步，</div>
<div class="lg-cell">人师子亦然。</div>
</div>
<!-- end of lg-row -->
<div class="lg-row">
<div class="lg-cell">又如大龙行，</div>
<div class="lg-cell">遍观于四方；</div>
</div>
<!-- end of lg-row -->
<div class="lg-row">
<div class="lg-cell">堕地行七步，</div>
<div class="lg-cell">人龙亦复然。</div>
</div>
<!-- end of lg-row -->
<div class="lg-row">
<div class="lg-cell">两足尊生时，</div>
<div class="lg-cell">安行于七步；</div>
</div>
<!-- end of lg-row -->
<div class="lg-row">
<div class="lg-cell">观四方举声，</div>
<div class="lg-cell">当尽生死苦。</div>
</div>
<!-- end of lg-row -->
<div class="lg-row">
<div class="lg-cell">当其初生时，</div>
<div class="lg-cell">无等等与等，</div>
</div>
<!-- end of lg-row -->
<div class="lg-row">
<div class="lg-cell">自观生死本，</div>
<div class="lg-cell">此身最后边。」</div>
</div><!-- end of lg --></div>
<p>佛告比丘：「诸佛常法：毗婆尸菩萨当其生时，从右脇出，专念不乱，二泉涌出一温一冷，以供澡浴，此是常法。」尔时，世尊而说偈言：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「两足尊生时，</div>
<div class="lg-cell">二泉自涌出；</div>
</div>
<!-- end of lg-row -->
<div class="lg-row">
<div class="lg-cell">以供菩萨用，</div>
<div class="lg-cell">遍眼浴清淨。</div>
</div>
<!-- end of lg-row -->
<div class="lg-row">
<div class="lg-cell">二泉自涌出，</div>
<div class="lg-cell">其水甚清淨；</div>
</div>
<!-- end of lg-row -->
<div class="lg-row">
<div class="lg-cell">一温二清冷，</div>
<div class="lg-cell">以浴一切智。</div>
</div><!-- end of lg --></div>
<p>「太子初生，父王槃头召集相师及诸道术，令观太子，知其吉凶。时，诸相师受命而观，即前披衣，见有具相，占曰：『有此相者，当趣二处，必然无疑。若在家者，当为转轮圣王，王四天下，四兵具足，以正法治，无有偏枉，恩及天下，七宝自至，千子勇健，能伏外敌，兵杖不用，天下太平；若出家学道，当成正觉，十号具足。』时，诸相师即白王言：『王所生子，有三十二相，当趣二处，必然无疑。在家当为转轮圣王；若其出家，当成正觉，十号具足。』」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「百福太子生，</div>
<div class="lg-cell">相师之所记，</div>
</div>
<!-- end of lg-row -->
<div class="lg-row">
<div class="lg-cell">如典记所载，</div>
<div class="lg-cell">趣二处无疑。</div>
</div>
<!-- end of lg-row -->
<div class="lg-row">
<div class="lg-cell">若其乐家者，</div>
<div class="lg-cell">当为转轮王，</div>
</div>
<!-- end of lg-row -->
<div class="lg-row">
<div class="lg-cell">七宝难可获，</div>
<div class="lg-cell">为王宝自至。</div>
</div>
<!-- end of lg-row -->
<div class="lg-row">
<div class="lg-cell">真金千辐具，</div>
<div class="lg-cell">周匝金輞持，</div>
</div>
<!-- end of lg-row -->
<div class="lg-row">
<div class="lg-cell">转能飞遍行，</div>
<div class="lg-cell">故名为天轮。</div>
</div>
<!-- end of lg-row -->
<div class="lg-row">
<div class="lg-cell">善调七牙住，</div>
<div class="lg-cell">高广白如雪，</div>
</div>
<!-- end of lg-row -->
<div class="lg-row">
<div class="lg-cell">能善飞虚空，</div>
<div class="lg-cell">名第二象宝。</div>
</div>
<!-- end of lg-row -->
<div class="lg-row">
<div class="lg-cell">马行周天下，</div>
<div class="lg-cell">朝去暮还食，</div>
</div>
<!-- end of lg-row -->
<div class="lg-row">
<div class="lg-cell">朱髦孔雀咽，</div>
<div class="lg-cell">名为第三宝。</div>
</div>
<!-- end of lg-row -->
<div class="lg-row">
<div class="lg-cell">清淨琉璃珠，</div>
<div class="lg-cell">光照一由旬，</div>
</div>
<!-- end of lg-row -->
<div class="lg-row">
<div class="lg-cell">照夜明如昼，</div>
<div class="lg-cell">名为第四宝。</div>
</div>
<!-- end of lg-row -->
<div class="lg-row">
<div class="lg-cell">色声香味触，</div>
<div class="lg-cell">无有与等者，</div>
</div>
<!-- end of lg-row -->
<div class="lg-row">
<div class="lg-cell">诸女中第一，</div>
<div class="lg-cell">名为第五宝。</div>
</div>
<!-- end of lg-row -->
<div class="lg-row">
<div class="lg-cell">献王琉璃宝，</div>
<div class="lg-cell">珠玉及众珍，</div>
</div>
<!-- end of lg-row -->
<div class="lg-row">
<div class="lg-cell">欢喜而贡奉，</div>
<div class="lg-cell">名为第六宝。</div>
</div>
<!-- end of lg-row -->
<div class="lg-row">
<div class="lg-cell">如转轮王念，</div>
<div class="lg-cell">军众速来去，</div>
</div>
<!-- end of lg-row -->
<div class="lg-row">
<div class="lg-cell">健疾如王意，</div>
<div class="lg-cell">名为第七宝。</div>
</div>
<!-- end of lg-row -->
<div class="lg-row">
<div class="lg-cell">此名为七宝，</div>
<div class="lg-cell">轮、象、马纯白，</div>
</div>
<!-- end of lg-row -->
<div class="lg-row">
<div class="lg-cell">居士、珠、女宝，</div>
<div class="lg-cell">典兵宝为七。</div>
</div>
<!-- end of lg-row -->
<div class="lg-row">
<div class="lg-cell">观此无有厌，</div>
<div class="lg-cell">五欲自娱乐，</div>
</div>
<!-- end of lg-row -->
<div class="lg-row">
<div class="lg-cell">如象断羈靽，</div>
<div class="lg-cell">出家成正觉。</div>
</div>
<!-- end of lg-row -->
<div class="lg-row">
<div class="lg-cell">王有如是子，</div>
<div class="lg-cell">二足人中尊，</div>
</div>
<!-- end of lg-row -->
<div class="lg-row">
<div class="lg-cell">处世转法轮，</div>
<div class="lg-cell">道成无懈怠。</div>
</div><!-- end of lg --></div>
<p>「是时，父王慇懃再三，重问相师：『汝等更观太子三十二相，斯名何等？』时诸相师即披太子衣，说三十二相：『一者足安平，足下平满，蹈地安隐。二者足下相轮，千辐成就，光光相照。三者手足网縵，犹如鹅王。四者手足柔软，犹如天衣。五者手足指纤，长无能及者。六者足跟充满，观视无厌。七者鹿<span class='corr'>膞</span>肠，上下佣直。八者鈎鎻骨，骨节相鈎，犹如鎻连。九者阴马藏。十者平立垂手过膝。十一、一一孔一毛生，其毛右旋，紺琉璃色。十二、毛生右旋，紺色仰靡。十三、身黄金色。十四、皮肤细软，不受尘秽。十五、两肩齐亭，充满圆好。十六、胸有万字。十七、身长倍人。十八、七处平满。十九、身长广等，如尼拘卢树。二十、颊车如师子。二十一、胸膺方整如师子。二十二、口四十齿。二十三、方整齐平。二十四、齿密无间。二十五、齿白鲜明。二十六、咽喉清淨，所食众味，无不称适。二十七、广长舌，左右舐耳。二十八、梵音清彻。二十九、眼紺青色。三十、眼如牛王，眼上下俱眴。三十一、眉间白毫柔软细泽，引长一寻，放则右旋螺如真珠。三十二、顶有肉髻，是为三十二相。』」即说颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「善住柔软足，</div>
<div class="lg-cell">不蹈地迹现，</div>
</div>
<!-- end of lg-row -->
<div class="lg-row">
<div class="lg-cell">千辐相庄严，</div>
<div class="lg-cell">光色靡不具。</div>
</div>
<!-- end of lg-row -->
<div class="lg-row">
<div class="lg-cell">如尼俱类树，</div>
<div class="lg-cell">纵广正平等。</div>
</div>
<!-- end of lg-row -->
<div class="lg-row">
<div class="lg-cell">如来未曾有，</div>
<div class="lg-cell">祕密马阴藏。</div>
</div>
<!-- end of lg-row -->
<div class="lg-row">
<div class="lg-cell">金宝庄严身，</div>
<div class="lg-cell">众相互相暎，</div>
</div>
<!-- end of lg-row -->
<div class="lg-row">
<div class="lg-cell">虽顺俗流行，</div>
<div class="lg-cell">尘土亦不污。</div>
</div>
<!-- end of lg-row -->
<div class="lg-row">
<div class="lg-cell">天色极柔软，</div>
<div class="lg-cell">天盖自然覆，</div>
</div>
<!-- end of lg-row -->
<div class="lg-row">
<div class="lg-cell">梵音、身紫金，</div>
<div class="lg-cell">如华始出池。</div>
</div>
<!-- end of lg-row -->
<div class="lg-row">
<div class="lg-cell">王以问相师，</div>
<div class="lg-cell">相师敬报王。</div>
</div>
<!-- end of lg-row -->
<div class="lg-row">
<div class="lg-cell">称讚菩萨相，</div>
<div class="lg-cell">举身光明具。</div>
</div>
<!-- end of lg-row -->
<div class="lg-row">
<div class="lg-cell">手足诸支节，</div>
<div class="lg-cell">中外靡不现。</div>
</div>
<!-- end of lg-row -->
<div class="lg-row">
<div class="lg-cell">食味尽具足，</div>
<div class="lg-cell">身正不倾斜。</div>
</div>
<!-- end of lg-row -->
<div class="lg-row">
<div class="lg-cell">足下轮相现，</div>
<div class="lg-cell">其音如哀鸞。</div>
</div>
<!-- end of lg-row -->
<div class="lg-row">
<div class="lg-cell">佣髀形相具，</div>
<div class="lg-cell">宿业之所成。</div>
</div>
<!-- end of lg-row -->
<div class="lg-row">
<div class="lg-cell">臂肘圆满好，</div>
<div class="lg-cell">眉目甚端严。</div>
</div>
<!-- end of lg-row -->
<div class="lg-row">
<div class="lg-cell">人中师子尊，</div>
<div class="lg-cell">威力最第一。</div>
</div>
<!-- end of lg-row -->
<div class="lg-row">
<div class="lg-cell">其颊车方整，</div>
<div class="lg-cell">卧脇如师子。</div>
</div>
<!-- end of lg-row -->
<div class="lg-row">
<div class="lg-cell">齿方整四十，</div>
<div class="lg-cell">齐密中无间。</div>
</div>
<!-- end of lg-row -->
<div class="lg-row">
<div class="lg-cell">梵音未曾有，</div>
<div class="lg-cell">远近随缘到。</div>
</div>
<!-- end of lg-row -->
<div class="lg-row">
<div class="lg-cell">平立不倾身，</div>
<div class="lg-cell">二手摩捫膝。</div>
</div>
<!-- end of lg-row -->
<div class="lg-row">
<div class="lg-cell">
<span class="corr">毛</span>齐整柔软，</div>
<div class="lg-cell">人尊美相具。</div>
</div>
<!-- end of lg-row -->
<div class="lg-row">
<div class="lg-cell">一孔一毛生，</div>
<div class="lg-cell">手足网縵相。</div>
</div>
<!-- end of lg-row -->
<div class="lg-row">
<div class="lg-cell">肉髻、目紺青，</div>
<div class="lg-cell">眼上下俱眴。</div>
</div>
<!-- end of lg-row -->
<div class="lg-row">
<div class="lg-cell">两肩圆充满，</div>
<div class="lg-cell">三十二相具。</div>
</div>
<!-- end of lg-row -->
<div class="lg-row">
<div class="lg-cell">足跟无高下，</div>
<div class="lg-cell">鹿<span class="corr">膞</span>肠纤佣。</div>
</div>
<!-- end of lg-row -->
<div class="lg-row">
<div class="lg-cell">天中天来此，</div>
<div class="lg-cell">如象绝羈靽；</div>
</div>
<!-- end of lg-row -->
<div class="lg-row">
<div class="lg-cell">解脱众生苦，</div>
<div class="lg-cell">处生老病死。</div>
</div>
<!-- end of lg-row -->
<div class="lg-row">
<div class="lg-cell">以慈悲心故，</div>
<div class="lg-cell">为说四真諦；</div>
</div>
<!-- end of lg-row -->
<div class="lg-row">
<div class="lg-cell">开演法句义，</div>
<div class="lg-cell">令众奉至尊。」</div>
</div><!-- end of lg --></div>
<p>佛告比丘：「毗婆尸菩萨生时，诸天在上，于虚空中手执白盖宝扇，以障寒暑、风雨、尘土。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「人中未曾有，</div>
<div class="lg-cell">生于二足尊；</div>
</div>
<!-- end of lg-row -->
<div class="lg-row">
<div class="lg-cell">诸天怀敬养，</div>
<div class="lg-cell">奉宝盖宝扇。</div>
</div><!-- end of lg --></div>
<p>「尔时，父王给四乳母：一者乳哺，二者澡浴，三者涂香，四者娱乐。欢喜养育，无有懈倦。」于是颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「乳母有慈爱，</div>
<div class="lg-cell">子生即付养；</div>
</div>
<!-- end of lg-row -->
<div class="lg-row">
<div class="lg-cell">一乳哺一浴，</div>
<div class="lg-cell">二涂香娱乐。</div>
</div>
<!-- end of lg-row -->
<div class="lg-row">
<div class="lg-cell">世间最妙香，</div>
<div class="lg-cell">以涂人中尊。</div>
</div><!-- end of lg --></div>
<p>「为童子时，举国士女视无厌足。」于是颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「多人所敬爱，</div>
<div class="lg-cell">如金像始成，</div>
</div>
<!-- end of lg-row -->
<div class="lg-row">
<div class="lg-cell">男女共諦观，</div>
<div class="lg-cell">视之无厌足。</div>
</div><!-- end of lg --></div>
<p>「为童子时，举国士女众共<span class='corr'>传抱</span>，如观宝华。」于是颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「二足尊生时，</div>
<div class="lg-cell">多人所敬爱；</div>
</div>
<!-- end of lg-row -->
<div class="lg-row">
<div class="lg-cell">展转共<span class="corr">传抱</span>，</div>
<div class="lg-cell">如观宝花香。</div>
</div><!-- end of lg --></div>
<p>「菩萨生时，其目不眴，如忉利天。以不眴故，名毗婆尸。」于是颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「天中天不眴，</div>
<div class="lg-cell">犹如忉利天；</div>
</div>
<!-- end of lg-row -->
<div class="lg-row">
<div class="lg-cell">见色而正观，</div>
<div class="lg-cell">故号毗婆尸。</div>
</div><!-- end of lg --></div>
<p>「菩萨生时，其声清彻，柔软和雅，如迦罗频伽鸟声。」于是颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「犹如雪山鸟，</div>
<div class="lg-cell">饮华汁而鸣；</div>
</div>
<!-- end of lg-row -->
<div class="lg-row">
<div class="lg-cell">其彼二足尊，</div>
<div class="lg-cell">声清彻亦然。</div>
</div><!-- end of lg --></div>
<p>「菩萨生时，眼能彻视见一由旬。」于是颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「清淨业行报，</div>
<div class="lg-cell">受天妙光明；</div>
</div>
<!-- end of lg-row -->
<div class="lg-row">
<div class="lg-cell">菩萨目所见，</div>
<div class="lg-cell">周遍一由旬。</div>
</div><!-- end of lg --></div>
<p>「菩萨生时，年渐长大，在天正堂，以道开化，恩及庶民，名德远闻。」于是颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「童幼处正堂，</div>
<div class="lg-cell">以道化天下；</div>
</div>
<!-- end of lg-row -->
<div class="lg-row">
<div class="lg-cell">决断众事务，</div>
<div class="lg-cell">故号毗婆尸。</div>
</div>
<!-- end of lg-row -->
<div class="lg-row">
<div class="lg-cell">清淨智广博，</div>
<div class="lg-cell">甚深犹大海；</div>
</div>
<!-- end of lg-row -->
<div class="lg-row">
<div class="lg-cell">悦可于群生，</div>
<div class="lg-cell">使智慧增广。</div>
</div><!-- end of lg --></div>
<p>「于时，菩萨欲出游观，告勅御者严驾宝车，詣彼园林，巡行游观。御者即便严驾訖已，还白：『今正是时。』太子即乘宝车詣彼园观。于其中路见一老人，头白齿落，面皱身僂，拄杖羸步，喘息而行。太子顾问侍者：『此为何人？』答曰：『此是老人。』又问：『何如为老？』答曰：『夫老者生寿向尽，餘命无几，故谓之老。』太子又问：『吾亦当尔，不免此患耶？』答曰：『然，生必有老，无有豪贱。』于是，太子悵然不悦，即告侍者迴驾还宫，静默思惟：『念此老苦，吾亦当有。』」佛于是颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「见老命将尽，</div>
<div class="lg-cell">拄杖而羸步；</div>
</div>
<!-- end of lg-row -->
<div class="lg-row">
<div class="lg-cell">菩萨自思惟，</div>
<div class="lg-cell">吾未免此难。</div>
</div><!-- end of lg --></div>
<p>「尔时，父王问彼侍者：『太子出游，欢乐不耶？』答曰：『不乐。』又问其故，答曰：『道逢老人，是以不乐。』尔时，父王默自思念：『昔日相师占相太子，言当出家，今者不悦，得无尔乎？当设方便，使处深宫，五欲娱乐，以悦其心，令不出家。』即便严饰宫舘，简择婇女以娱乐之。」佛于是颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「父王闻此言，</div>
<div class="lg-cell">方便严宫舘；</div>
</div>
<!-- end of lg-row -->
<div class="lg-row">
<div class="lg-cell">增益以五欲，</div>
<div class="lg-cell">欲使不出家。</div>
</div><!-- end of lg --></div>
<p>「又于后时，太子复命御者严驾出游。于其中路逢一病人，身羸腹大，面目黧黑，独卧粪除，无人瞻视，病甚苦毒，口不能言。顾问御者：『此为何人？』答曰：『此是病人。』问曰：『何如为病？』答曰：『病者，众痛迫切，存亡无期，故曰病也。』又曰：『吾亦当尔，未免此患耶？』答曰：『然。生则有病，无有贵贱。』于是，太子悵然不悦，即告御者迴车还宫。静默思惟：『念此病苦，吾亦当尔。』」佛于是颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「见彼久病人，</div>
<div class="lg-cell">颜色为衰损；</div>
</div>
<!-- end of lg-row -->
<div class="lg-row">
<div class="lg-cell">静默自思惟，</div>
<div class="lg-cell">吾未免此患。</div>
</div><!-- end of lg --></div>
<p>「尔时，父王复问御者：『太子出游，欢乐不耶？』答曰：『不乐。』又问其故，答曰：『道逢病人，是以不乐。』于是父王默然思惟：『昔日相师占相太子，言当出家，今日不悦，得无尔乎？吾当更设方便，增诸伎乐，以悦其心，使不出家。』即复严饰宫舘，简择婇女以娱乐之。」佛于是颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「色声香味触，</div>
<div class="lg-cell">微妙可悦乐，</div>
</div>
<!-- end of lg-row -->
<div class="lg-row">
<div class="lg-cell">菩萨福所致，</div>
<div class="lg-cell">故娱乐其中。</div>
</div><!-- end of lg --></div>
<p>「又于异时，太子复勅御者严驾出游。于其中路逢一死人，杂色繒幡前后导引，宗族亲里悲号哭泣，送之出城。太子复问：『此为何人？』答曰：『此是死人。』问曰：『何如为死？』答曰：『死者，尽也。风先火次，诸根坏败，存亡异趣，室家离别，故谓之死。』太子又问御者：『吾亦当尔，不免此患耶？』答曰：『然，生必有死，无有贵贱。』于是，太子悵然不悦，即告御者迴车还宫，静默思惟：『念此死苦，吾亦当然。』」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「始见有人死，</div>
<div class="lg-cell">知其复更生；</div>
</div>
<!-- end of lg-row -->
<div class="lg-row">
<div class="lg-cell">静默自思惟，</div>
<div class="lg-cell">吾未免此患。</div>
</div><!-- end of lg --></div>
<p>「尔时，父王复问御者：『太子出游，欢乐不耶？』答曰：『不乐。』又问其故，答曰：『道逢死人，是故不乐。』于是父王默自思念：『昔日相师占相太子，言当出家，今日不悦，得无尔乎？吾当更设方便，增诸伎乐以悦其心，使不出家。』即复严饰宫舘，简择婇女以娱乐之。」佛于是颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「童子有名称，</div>
<div class="lg-cell">婇女众围遶；</div>
</div>
<!-- end of lg-row -->
<div class="lg-row">
<div class="lg-cell">五欲以自娱，</div>
<div class="lg-cell">如彼天帝释。</div>
</div><!-- end of lg --></div>
<p>「又于异时，复勑御者严驾出游，于其中路逢一沙门，法服持鉢，视地而行。即问御者：『此为何人？』御者答曰：『此是沙门。』又问：『何谓沙门？』答曰：『沙门者，捨离恩爱，出家修道，摄御诸根，不染外欲，慈心一切，无所伤害，逢苦不慼，遇乐不欣，能忍如地，故号沙门。』太子曰：『善哉！此道真正永绝尘累，微妙清虚，惟是为快。』即勑御者迴车就之。</p>
<p>「尔时，太子问沙门曰：『剃除鬚髮，法服持鉢，何所志求？』沙门答曰：『夫出家者，欲调伏心意，永离尘垢，慈育群生，无所侵嬈，虚心静寞，唯道是务。』太子曰：『善哉！此道最真。』寻勑御者：『賷吾宝衣并及乘轝，还白大王，我即于此剃除鬚髮，服三法衣，出家修道。所以然者？欲调伏心意，捨离尘垢，清淨自居，以求道术。』于是，御者即以太子所乘宝车及与衣服还归父王。太子于后即剃除鬚髮，服三法衣，出家修道。」</p>
<p>佛告比丘：「太子见老、病人，知世苦恼，又见死人，恋世情灭；及见沙门，廓然大悟。下宝车时，步步中间转远缚着，是真出家，是真远离。时，彼国人闻太子剃除鬚髮，法服持鉢，出家修道，咸相谓言：『此道必真，乃令太子捨国荣位，捐弃所重。』于时，国中八万四千人往就太子，求为弟子，出家修道。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「撰择深妙法，</div>
<div class="lg-cell">彼闻随出家；</div>
</div>
<!-- end of lg-row -->
<div class="lg-row">
<div class="lg-cell">离于恩爱狱，</div>
<div class="lg-cell">无有众结缚。</div>
</div><!-- end of lg --></div>
<p>「于时，太子即便纳受，与之游行，在在教化。从村至村，从国至国，所至之处，无不恭敬四事供养。菩萨念言：『吾与大众，游行诸国，人间憒閙，此非我宜。何时当得离此群众，闲静之处以求道真，寻获志愿，于闲静处专精修道？』复作是念：『众生可愍，常处闇冥，受身危脆，有生、有老、有病、有死，众苦所集，死此生彼，从彼生此，缘此苦阴，流转无穷，我当何时晓了苦阴，灭生、老、死？』</p>
<p>「复作是念：『生死何从？何缘而有？』即以智慧观察所由，从生有老死，生是老死缘；生从有起，有是生缘；有从取起，取是有缘；取从爱起，爱是取缘；爱从受起，受是爱缘；受从触起，触是受缘；触从六入起，六入是触缘；六入从名色起，名色是六入缘；名色从识起，识是名色缘；识从行起，行是识缘；行从痴起，痴是行缘。是为缘痴有行，缘行有识，缘识有名色，缘名色有六入，缘六入有触，缘触有受，缘受有爱，缘爱有取，缘取有有，缘有有生，缘生有老、病、死、忧、悲、苦恼，此苦盛阴，缘生而有，是为苦集。菩萨思惟：苦集阴时，生智、生眼、生觉、生明、生通、生慧、生证。</p>
<p>「于时，菩萨复自思惟：『何等无故老死无？何等灭故老死灭？』即以智慧观察所由，生无故老死无，生灭故老死灭；有无故生无，有灭故生灭；取无故有无，取灭故有灭；爱无故取无，爱灭故取灭；受无故爱无，受灭故爱灭；触无故受无，触灭故受灭；六入无故触无，六入灭故触灭；名色无故六入无，名色灭故六入灭；识无故名色无，识灭故名色灭；行无故识无，行灭故识灭；痴无故行无，痴灭故行灭。是为痴灭故行灭，行灭故识灭，识灭故名色灭，名色灭故六入灭，六入灭故触灭，触灭故受灭，受灭故爱灭，爱灭故取灭，取灭故有灭，有灭故生灭，生灭故老、死、忧、悲、苦恼灭。菩萨思惟：『苦阴灭时，生智、生眼、生觉、生明、生通、生慧、生证。』尔时，菩萨逆顺观十二因缘，如实知，如实见已，即于座上成阿耨多罗三藐三菩提。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「此言众中说，</div>
<div class="lg-cell">汝等当善听，</div>
</div>
<!-- end of lg-row -->
<div class="lg-row">
<div class="lg-cell">过去菩萨观，</div>
<div class="lg-cell">本所未闻法。</div>
</div>
<!-- end of lg-row -->
<div class="lg-row">
<div class="lg-cell">老死从何缘？</div>
<div class="lg-cell">因何等而有？</div>
</div>
<!-- end of lg-row -->
<div class="lg-row">
<div class="lg-cell">如是正观已，</div>
<div class="lg-cell">知其本由生。</div>
</div>
<!-- end of lg-row -->
<div class="lg-row">
<div class="lg-cell">生本由何缘？</div>
<div class="lg-cell">因何事而有？</div>
</div>
<!-- end of lg-row -->
<div class="lg-row">
<div class="lg-cell">如是思惟已，</div>
<div class="lg-cell">知生从有起。</div>
</div>
<!-- end of lg-row -->
<div class="lg-row">
<div class="lg-cell">取彼取彼已，</div>
<div class="lg-cell">展转更增有；</div>
</div>
<!-- end of lg-row -->
<div class="lg-row">
<div class="lg-cell">是故如来说，</div>
<div class="lg-cell">取是有因缘。</div>
</div>
<!-- end of lg-row -->
<div class="lg-row">
<div class="lg-cell">如众秽恶聚，</div>
<div class="lg-cell">风吹恶流演；</div>
</div>
<!-- end of lg-row -->
<div class="lg-row">
<div class="lg-cell">如是取相因，</div>
<div class="lg-cell">因爱而广普。</div>
</div>
<!-- end of lg-row -->
<div class="lg-row">
<div class="lg-cell">爱由于受生，</div>
<div class="lg-cell">起苦罗网本；</div>
</div>
<!-- end of lg-row -->
<div class="lg-row">
<div class="lg-cell">以染着因缘，</div>
<div class="lg-cell">苦乐共相应。</div>
</div>
<!-- end of lg-row -->
<div class="lg-row">
<div class="lg-cell">受本由何缘？</div>
<div class="lg-cell">因何而有受？</div>
</div>
<!-- end of lg-row -->
<div class="lg-row">
<div class="lg-cell">以是思惟已，</div>
<div class="lg-cell">知受由触生。</div>
</div>
<!-- end of lg-row -->
<div class="lg-row">
<div class="lg-cell">触本由何缘？</div>
<div class="lg-cell">因何而有触？</div>
</div>
<!-- end of lg-row -->
<div class="lg-row">
<div class="lg-cell">如是思惟已，</div>
<div class="lg-cell">触由六入生。</div>
</div>
<!-- end of lg-row -->
<div class="lg-row">
<div class="lg-cell">六入本何缘？</div>
<div class="lg-cell">因何有六入？</div>
</div>
<!-- end of lg-row -->
<div class="lg-row">
<div class="lg-cell">如是思惟已，</div>
<div class="lg-cell">六入名色生。</div>
</div>
<!-- end of lg-row -->
<div class="lg-row">
<div class="lg-cell">名色本何缘？</div>
<div class="lg-cell">因何有名色？</div>
</div>
<!-- end of lg-row -->
<div class="lg-row">
<div class="lg-cell">如是思惟已，</div>
<div class="lg-cell">名色从识生。</div>
</div>
<!-- end of lg-row -->
<div class="lg-row">
<div class="lg-cell">识本由何缘？</div>
<div class="lg-cell">因何而有识？</div>
</div>
<!-- end of lg-row -->
<div class="lg-row">
<div class="lg-cell">如是思惟已，</div>
<div class="lg-cell">知识从行生。</div>
</div>
<!-- end of lg-row -->
<div class="lg-row">
<div class="lg-cell">行本由何缘？</div>
<div class="lg-cell">因何而有行？</div>
</div>
<!-- end of lg-row -->
<div class="lg-row">
<div class="lg-cell">如是思惟已，</div>
<div class="lg-cell">知行从痴生。</div>
</div>
<!-- end of lg-row -->
<div class="lg-row">
<div class="lg-cell">如是因缘者，</div>
<div class="lg-cell">名为实义因，</div>
</div>
<!-- end of lg-row -->
<div class="lg-row">
<div class="lg-cell">智慧方便观，</div>
<div class="lg-cell">能见因缘根。</div>
</div>
<!-- end of lg-row -->
<div class="lg-row">
<div class="lg-cell">苦非贤圣造，</div>
<div class="lg-cell">亦非无缘有，</div>
</div>
<!-- end of lg-row -->
<div class="lg-row">
<div class="lg-cell">是故变易苦，</div>
<div class="lg-cell">智者所断除。</div>
</div>
<!-- end of lg-row -->
<div class="lg-row">
<div class="lg-cell">若无明灭尽，</div>
<div class="lg-cell">是时则无行；</div>
</div>
<!-- end of lg-row -->
<div class="lg-row">
<div class="lg-cell">若无有行者，</div>
<div class="lg-cell">则亦无有识；</div>
</div>
<!-- end of lg-row -->
<div class="lg-row">
<div class="lg-cell">若识永灭者，</div>
<div class="lg-cell">亦无有名色；</div>
</div>
<!-- end of lg-row -->
<div class="lg-row">
<div class="lg-cell">名色既已灭，</div>
<div class="lg-cell">即无有诸入；</div>
</div>
<!-- end of lg-row -->
<div class="lg-row">
<div class="lg-cell">若诸入永灭，</div>
<div class="lg-cell">则亦无有触；</div>
</div>
<!-- end of lg-row -->
<div class="lg-row">
<div class="lg-cell">若触永灭者，</div>
<div class="lg-cell">则亦无有受；</div>
</div>
<!-- end of lg-row -->
<div class="lg-row">
<div class="lg-cell">若受永灭者，</div>
<div class="lg-cell">则亦无有爱；</div>
</div>
<!-- end of lg-row -->
<div class="lg-row">
<div class="lg-cell">若爱永灭者，</div>
<div class="lg-cell">则亦无有取；</div>
</div>
<!-- end of lg-row -->
<div class="lg-row">
<div class="lg-cell">若取永灭者，</div>
<div class="lg-cell">则亦无有有；</div>
</div>
<!-- end of lg-row -->
<div class="lg-row">
<div class="lg-cell">若有永灭者，</div>
<div class="lg-cell">则亦无有生；</div>
</div>
<!-- end of lg-row -->
<div class="lg-row">
<div class="lg-cell">若生永灭者，</div>
<div class="lg-cell">无老病苦阴；</div>
</div>
<!-- end of lg-row -->
<div class="lg-row">
<div class="lg-cell">一切都永尽，</div>
<div class="lg-cell">智者之所说。</div>
</div>
<!-- end of lg-row -->
<div class="lg-row">
<div class="lg-cell">十二缘甚深，</div>
<div class="lg-cell">难见难识知；</div>
</div>
<!-- end of lg-row -->
<div class="lg-row">
<div class="lg-cell">唯佛能善觉，</div>
<div class="lg-cell">因是有是无。</div>
</div>
<!-- end of lg-row -->
<div class="lg-row">
<div class="lg-cell">若能自观察，</div>
<div class="lg-cell">则无有诸入；</div>
</div>
<!-- end of lg-row -->
<div class="lg-row">
<div class="lg-cell">深见因缘者，</div>
<div class="lg-cell">更不外求师。</div>
</div>
<!-- end of lg-row -->
<div class="lg-row">
<div class="lg-cell">能于阴界入，</div>
<div class="lg-cell">离欲无染者；</div>
</div>
<!-- end of lg-row -->
<div class="lg-row">
<div class="lg-cell">堪受一切施，</div>
<div class="lg-cell">淨报施者恩。</div>
</div>
<!-- end of lg-row -->
<div class="lg-row">
<div class="lg-cell">若得四辩才，</div>
<div class="lg-cell">获得决定证；</div>
</div>
<!-- end of lg-row -->
<div class="lg-row">
<div class="lg-cell">能解众结缚，</div>
<div class="lg-cell">断除无放逸。</div>
</div>
<!-- end of lg-row -->
<div class="lg-row">
<div class="lg-cell">色受想行识，</div>
<div class="lg-cell">犹如朽故车；</div>
</div>
<!-- end of lg-row -->
<div class="lg-row">
<div class="lg-cell">能諦观此法，</div>
<div class="lg-cell">则成等正觉。</div>
</div>
<!-- end of lg-row -->
<div class="lg-row">
<div class="lg-cell">如鸟游虚空，</div>
<div class="lg-cell">东西随风<span class="corr">逝</span>；</div>
</div>
<!-- end of lg-row -->
<div class="lg-row">
<div class="lg-cell">菩萨断众结，</div>
<div class="lg-cell">如风靡轻衣。</div>
</div>
<!-- end of lg-row -->
<div class="lg-row">
<div class="lg-cell">毗婆尸闲静，</div>
<div class="lg-cell">观察于诸法；</div>
</div>
<!-- end of lg-row -->
<div class="lg-row">
<div class="lg-cell">老死何缘有？</div>
<div class="lg-cell">从何而得灭？</div>
</div>
<!-- end of lg-row -->
<div class="lg-row">
<div class="lg-cell">彼作是观已，</div>
<div class="lg-cell">生清淨智慧；</div>
</div>
<!-- end of lg-row -->
<div class="lg-row">
<div class="lg-cell">知老死由生，</div>
<div class="lg-cell">生灭老死灭。</div>
</div><!-- end of lg --></div>
<p>「毗婆尸佛初成道时，多修二观，一曰安隐观，二曰出离观。」佛于是颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「如来无等等，</div>
<div class="lg-cell">多修于二观；</div>
</div>
<!-- end of lg-row -->
<div class="lg-row">
<div class="lg-cell">安隐及出离，</div>
<div class="lg-cell">仙人度彼岸。</div>
</div>
<!-- end of lg-row -->
<div class="lg-row">
<div class="lg-cell">其心得自在，</div>
<div class="lg-cell">断除众结使；</div>
</div>
<!-- end of lg-row -->
<div class="lg-row">
<div class="lg-cell">登山观四方，</div>
<div class="lg-cell">故号毘婆尸。</div>
</div>
<!-- end of lg-row -->
<div class="lg-row">
<div class="lg-cell">大智光除冥，</div>
<div class="lg-cell">如以镜自照；</div>
</div>
<!-- end of lg-row -->
<div class="lg-row">
<div class="lg-cell">为世除忧恼，</div>
<div class="lg-cell">尽生老死苦。</div>
</div><!-- end of lg --></div>
<p>「毗婆尸佛于闲静处复作是念：『我今已得此无上法，甚深微妙，难解难见，息灭、清淨，智者所知，非是凡愚所能及也。斯由众生异忍、异见、异受、异学，依彼异见，各乐所求，各务所习。是故于此甚深因缘，不能解了，然爱尽涅槃，倍复难知，我若为说，彼必不解，更生触扰。』作是念已，即便默然不复说法。</p>
<p>「时，梵天王知毗婆尸如来所念，即自思惟：『念此世间便为败坏，甚可哀愍。毗婆尸佛乃得知此深妙之法，而不欲说。』譬如力士屈伸臂顷，从梵天宫忽然来下，立于佛前，头面礼足，却住一面。时，梵天王右膝着地，叉手合掌白佛言：『唯愿世尊以时说法！今此众生尘垢微薄，诸根猛利，有恭敬心，易可开化，畏怖后世无救之罪，能灭恶法，出生善道。』</p>
<p>「佛告梵王：『如是！如是！如汝所言，但我于闲静处默自思念：所得正法甚深微妙，若为彼说，彼必不解，更生触扰，故我默然不欲说法。我从无数阿僧祇劫，勤苦不懈，修无上行，今始获此难得之法，若为婬、怒、痴众生说者，必不承用，徒自劳疲。此法微妙，与世相反，众生染欲，愚冥所覆，不能信解。梵王！我观如此，是以默然不欲说法。』</p>
<p>「时，梵天王复重劝请，慇懃恳惻，至于再三：『世尊！若不说法，今此世间便为坏败，甚可哀愍。唯愿世尊以时敷演，勿使众生坠落餘趣！』尔时，世尊三闻梵王慇懃劝请，即以佛眼观视世界，众生垢有厚薄，根有利钝，教有难易。易受教者畏后世罪，能灭恶法，出生善道。譬如优鉢罗花、鉢头摩华、鸠勿头华、分陀利华，或有始出污泥未至水者，或有已出与水平者，或有出水未敷开者，然皆不为水所染着，易可开敷。世界众生，亦复如是。</p>
<p>「尔时，世尊告梵王曰：『吾愍汝等，今当开演甘露法门，是法深妙，难可解知，今为信受乐听者说，不为触扰无益者说。』</p>
<p>「尔时，梵王知佛受请，欢喜踊跃，遶佛三匝，头面礼足，忽然不现。其去未久，是时如来静默自思：『我今先当为谁说法？』即自念言：『当入槃头城内，先为王子提舍、大臣子騫茶开甘露法门。』于是，世尊如力士屈伸臂顷，于道树忽然不现，至槃头城槃头王鹿野苑中，敷座而坐。」佛于是颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「如师子在林，</div>
<div class="lg-cell">自恣而游行；</div>
</div>
<!-- end of lg-row -->
<div class="lg-row">
<div class="lg-cell">彼佛亦如是，</div>
<div class="lg-cell">游行无罣碍。</div>
</div><!-- end of lg --></div>
<p>「毘婆尸佛告守苑人曰：『汝可入城，语王子提舍、大臣子騫茶：宁欲知不？毘婆尸佛今在鹿野苑中，欲见卿等，宜知是时。』时，彼守苑人受教而行，至彼二人所，具宣佛教。二人闻已，即至佛所，头面礼足，却坐一面。佛渐为说法，示教利喜：施论、戒论、生天之论，欲恶不淨，上漏为患，讚歎出离为最微妙清淨第一。尔时，世尊见此二人心意柔輭，欢喜信乐，堪受正法，于是即为说苦圣諦，敷演开解，分布宣释苦集圣諦、苦灭圣諦、苦出要諦。</p>
<p>「尔时，王子提舍、大臣子騫茶，即于座上远离尘垢，得法眼淨，犹若素质易为受染。是时，地神即唱斯言：『毗婆尸如来于槃头城鹿野苑中转无上法轮，沙门、婆罗门、诸天、魔、梵及餘世人所不能转。』如是展转，声彻四天王，乃至他化自在天，须臾之顷，声至梵天。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「欢喜心踊跃，</div>
<div class="lg-cell">称讚于如来，</div>
</div>
<!-- end of lg-row -->
<div class="lg-row">
<div class="lg-cell">毘婆尸成佛，</div>
<div class="lg-cell">转无上法轮。</div>
</div>
<!-- end of lg-row -->
<div class="lg-row">
<div class="lg-cell">初从树王起，</div>
<div class="lg-cell">往詣槃头城，</div>
</div>
<!-- end of lg-row -->
<div class="lg-row">
<div class="lg-cell">为騫茶、提舍，</div>
<div class="lg-cell">转四諦法轮。</div>
</div>
<!-- end of lg-row -->
<div class="lg-row">
<div class="lg-cell">时騫茶、提舍，</div>
<div class="lg-cell">受佛教化已，</div>
</div>
<!-- end of lg-row -->
<div class="lg-row">
<div class="lg-cell">于淨法轮中，</div>
<div class="lg-cell">梵行无有上。</div>
</div>
<!-- end of lg-row -->
<div class="lg-row">
<div class="lg-cell">彼忉利天众，</div>
<div class="lg-cell">及以天帝释，</div>
</div>
<!-- end of lg-row -->
<div class="lg-row">
<div class="lg-cell">欢喜转相告，</div>
<div class="lg-cell">诸天无不闻。</div>
</div>
<!-- end of lg-row -->
<div class="lg-row">
<div class="lg-cell">佛出于世间，</div>
<div class="lg-cell">转无上法轮；</div>
</div>
<!-- end of lg-row -->
<div class="lg-row">
<div class="lg-cell">增益诸天众，</div>
<div class="lg-cell">减损阿须伦。</div>
</div>
<!-- end of lg-row -->
<div class="lg-row">
<div class="lg-cell">昇仙名普闻，</div>
<div class="lg-cell">善智离世边；</div>
</div>
<!-- end of lg-row -->
<div class="lg-row">
<div class="lg-cell">于诸法自在，</div>
<div class="lg-cell">智慧转法轮。</div>
</div>
<!-- end of lg-row -->
<div class="lg-row">
<div class="lg-cell">观<span class="corr">察</span>平等法，</div>
<div class="lg-cell">息心无垢秽；</div>
</div>
<!-- end of lg-row -->
<div class="lg-row">
<div class="lg-cell">以离生死扼，</div>
<div class="lg-cell">智慧转法轮。</div>
</div>
<!-- end of lg-row -->
<div class="lg-row">
<div class="lg-cell">
<span class="corr">灭苦</span>离诸恶，</div>
<div class="lg-cell">出欲得自在；</div>
</div>
<!-- end of lg-row -->
<div class="lg-row">
<div class="lg-cell">离于恩爱狱，</div>
<div class="lg-cell">智慧转法轮。</div>
</div>
<!-- end of lg-row -->
<div class="lg-row">
<div class="lg-cell">正觉人中尊，</div>
<div class="lg-cell">二足尊调御；</div>
</div>
<!-- end of lg-row -->
<div class="lg-row">
<div class="lg-cell">一切缚得解，</div>
<div class="lg-cell">智慧转法轮。</div>
</div>
<!-- end of lg-row -->
<div class="lg-row">
<div class="lg-cell">教化善导师，</div>
<div class="lg-cell">能降伏魔怨；</div>
</div>
<!-- end of lg-row -->
<div class="lg-row">
<div class="lg-cell">彼离于诸恶，</div>
<div class="lg-cell">智慧转法轮。</div>
</div>
<!-- end of lg-row -->
<div class="lg-row">
<div class="lg-cell">无漏力降魔，</div>
<div class="lg-cell">诸根定不懈；</div>
</div>
<!-- end of lg-row -->
<div class="lg-row">
<div class="lg-cell">尽漏离魔缚，</div>
<div class="lg-cell">智慧转法轮。</div>
</div>
<!-- end of lg-row -->
<div class="lg-row">
<div class="lg-cell">若学决定法，</div>
<div class="lg-cell">知诸法无我；</div>
</div>
<!-- end of lg-row -->
<div class="lg-row">
<div class="lg-cell">此为法中上，</div>
<div class="lg-cell">智慧转法轮。</div>
</div>
<!-- end of lg-row -->
<div class="lg-row">
<div class="lg-cell">不以利养故，</div>
<div class="lg-cell">亦不求名誉；</div>
</div>
<!-- end of lg-row -->
<div class="lg-row">
<div class="lg-cell">愍彼众生故，</div>
<div class="lg-cell">智慧转法轮。</div>
</div>
<!-- end of lg-row -->
<div class="lg-row">
<div class="lg-cell">见众生苦厄，</div>
<div class="lg-cell">老病死逼迫；</div>
</div>
<!-- end of lg-row -->
<div class="lg-row">
<div class="lg-cell">为此三恶趣，</div>
<div class="lg-cell">智慧转法轮。</div>
</div>
<!-- end of lg-row -->
<div class="lg-row">
<div class="lg-cell">断贪瞋恚痴，</div>
<div class="lg-cell">拔爱之根原；</div>
</div>
<!-- end of lg-row -->
<div class="lg-row">
<div class="lg-cell">不动而解脱，</div>
<div class="lg-cell">智慧转法轮。</div>
</div>
<!-- end of lg-row -->
<div class="lg-row">
<div class="lg-cell">难胜我已胜，</div>
<div class="lg-cell">胜已自降伏；</div>
</div>
<!-- end of lg-row -->
<div class="lg-row">
<div class="lg-cell">已胜难胜魔，</div>
<div class="lg-cell">智慧转法轮。</div>
</div>
<!-- end of lg-row -->
<div class="lg-row">
<div class="lg-cell">此无上法轮，</div>
<div class="lg-cell">唯佛乃能转；</div>
</div>
<!-- end of lg-row -->
<div class="lg-row">
<div class="lg-cell">诸天魔释梵，</div>
<div class="lg-cell">无有能转者。</div>
</div>
<!-- end of lg-row -->
<div class="lg-row">
<div class="lg-cell">亲近转法轮，</div>
<div class="lg-cell">饶益天人众；</div>
</div>
<!-- end of lg-row -->
<div class="lg-row">
<div class="lg-cell">此等天人师，</div>
<div class="lg-cell">得度于彼岸。</div>
</div><!-- end of lg --></div>
<p>「是时，王子提舍、大臣子騫茶，见法得果，真实无欺，成就无畏，即白毘婆尸佛言：『我等欲于如来法中淨修梵行。』佛言：『善来，比丘！吾法清淨自在，修行以尽苦际。』尔时，二人即得具戒。具戒未久，如来又以三事示现：一曰神足，二曰观他心，三曰教诫，即得无漏、心解脱、生死无疑智。</p>
<p>「尔时，槃头城内众多人民，闻二人出家学道，法服持鉢，淨修梵行，皆相谓曰：『其道必真，乃使此等捨世荣位，捐弃所重。』时，城内八万四千人往詣鹿野苑中毘婆尸佛所，头面礼足，却坐一面。佛渐为说法，示教利喜：施论、戒论、生天之论，欲恶不淨，上漏为患，讚歎出离为最微妙清淨第一。尔时，世尊见此大众心意柔輭，欢喜信乐，堪受正法，于是即为说苦圣諦，敷演开解，分布宣释苦集圣諦、苦灭圣諦、苦出要諦。</p>
<p>「时，八万四千人即于座上远尘离垢，得法眼淨，犹如素质易为受色，见法得果，真实无欺，成就无畏，即白佛言：『我等欲于如来法中淨修梵行。』佛言：『善来，比丘！吾法清淨自在，修行以尽苦际。』时，八万四千人即得具戒。具戒未久，世尊以三事教化：一曰神足，二曰观他心，三曰教诫，即得无漏、心解脱、生死无疑智现前。八万四千人闻佛于鹿野苑中，转无上法轮，沙门、婆罗门、诸天、魔、梵及餘世人所不能转，即詣槃头城毘婆尸佛所，头面礼足，却坐一面。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「如人救头燃，</div>
<div class="lg-cell">速疾求灭处；</div>
</div>
<!-- end of lg-row -->
<div class="lg-row">
<div class="lg-cell">彼人亦如是，</div>
<div class="lg-cell">速詣于如来。</div>
</div><!-- end of lg --></div>
<p>「时，佛为说法亦复如是。尔时，槃头城有十六万八千大比丘众，提舍比丘、騫茶比丘于大众中上昇虚空，身出水火，现诸神变，而为大众说微妙法。尔时，如来默自念言：『今此城内乃有十六万八千大比丘众，宜遣游行，各二人俱在在处处，至于六年，还来城内说具足戒。』</p>
<p>「时，首陀会天知如来心，譬如力士屈伸臂顷，从彼天没，忽然至此，于世尊前，头面礼足，却住一面，须臾白佛言：『如是，世尊！此槃头城内比丘众多，宜各分布，处处游行，至于六年，乃还此城，说具足戒，我当拥护，令无伺求得其便者。』尔时，如来闻此天语，默然可之。</p>
<p>「时，首陀会天见佛默然许可，即礼佛足，忽然不现，还至天上。其去未久，佛告诸比丘：『今此城内，比丘众多，宜各分布，游行教化，至六年已，还集说戒。』时，诸比丘受佛教已，执持衣鉢，礼佛而去。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「佛悉无乱众，</div>
<div class="lg-cell">无欲无恋着；</div>
</div>
<!-- end of lg-row -->
<div class="lg-row">
<div class="lg-cell">威如金翅鸟，</div>
<div class="lg-cell">如鹤捨空池。</div>
</div><!-- end of lg --></div>
<p>「时，首陀会天于一年后告诸比丘：『汝等游行已过一年，餘有五年。汝等当知，訖六年已，还城说戒。』如是至于六年，天复告言：『六年已满，当还说戒。』时，诸比丘闻天语已，摄持衣鉢，还槃头城，至鹿野苑毘婆尸佛所，头面礼足，却坐一面。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「如象善调，</div>
<div class="lg-cell">随意所之；</div>
</div>
<!-- end of lg-row -->
<div class="lg-row">
<div class="lg-cell">大众如是，</div>
<div class="lg-cell">随教而还。</div>
</div><!-- end of lg --></div>
<p>「尔时，如来于大众前上昇虚空，结加趺坐，讲说戒经：忍辱为第一，佛说涅槃最，不以除鬚髮害他为沙门。时，首陀会天去佛不远，以偈颂曰：</p>
<div class="lg" style="margin-left:2em;">
<div class="lg-row">
<div class="lg-cell" style="text-indent:-2em">「『如来大智，</div>
<div class="lg-cell">微妙独尊，</div>
</div>
<!-- end of lg-row -->
<div class="lg-row">
<div class="lg-cell">止观具足，</div>
<div class="lg-cell">成最正觉。</div>
</div>
<!-- end of lg-row -->
<div class="lg-row">
<div class="lg-cell">愍群生故，</div>
<div class="lg-cell">在世成道，</div>
</div>
<!-- end of lg-row -->
<div class="lg-row">
<div class="lg-cell">以四真諦，</div>
<div class="lg-cell">为声闻说。</div>
</div>
<!-- end of lg-row -->
<div class="lg-row">
<div class="lg-cell">苦与苦因，</div>
<div class="lg-cell">灭苦之諦，</div>
</div>
<!-- end of lg-row -->
<div class="lg-row">
<div class="lg-cell">贤圣八道，</div>
<div class="lg-cell">到安隐处。</div>
</div>
<!-- end of lg-row -->
<div class="lg-row">
<div class="lg-cell">毘婆尸佛，</div>
<div class="lg-cell">出现于世，</div>
</div>
<!-- end of lg-row -->
<div class="lg-row">
<div class="lg-cell">在大众中，</div>
<div class="lg-cell">如日光曜。』</div>
</div><!-- end of lg --></div>
<p>「说此偈已，忽然不现。」</p>
<p>尔时，世尊告诸比丘：「我自思念：『昔一时于罗阅城耆闍崛山，时，生是念：我所生处，无所不遍，唯除首陀会天，设生彼天，则不还此。』我时，比丘！复生是念：『我欲至无造天上。』时，我如壮士屈伸臂顷，于此间没，现于彼天。时，彼诸天见我至彼，头面作礼，于一面立，而白我言：『我等皆是毘婆尸如来弟子，从彼佛化，故来生此，具说彼佛因缘本末。又尸弃佛、毘沙婆佛、拘楼孙佛、拘那含佛、迦叶佛、释迦牟尼佛，皆是我师，我从受化，故来生此。』亦说诸佛因缘本末，至生阿迦尼吒诸天，亦复如是。」佛时颂曰：</p>
<div class="lg" style="margin-left:1em;">
<div class="lg-row">
<div class="lg-cell" style="text-indent:-1em">「譬如力士，</div>
<div class="lg-cell">屈伸臂顷，</div>
</div>
<!-- end of lg-row -->
<div class="lg-row">
<div class="lg-cell">我以神足，</div>
<div class="lg-cell">至无造天。</div>
</div>
<!-- end of lg-row -->
<div class="lg-row">
<div class="lg-cell">第七大仙，</div>
<div class="lg-cell">降伏二魔，</div>
</div>
<!-- end of lg-row -->
<div class="lg-row">
<div class="lg-cell">无热无见，</div>
<div class="lg-cell">叉手敬礼。</div>
</div>
<!-- end of lg-row -->
<div class="lg-row">
<div class="lg-cell">如昼度树，</div>
<div class="lg-cell">释师远闻，</div>
</div>
<!-- end of lg-row -->
<div class="lg-row">
<div class="lg-cell">相好具足，</div>
<div class="lg-cell">到善见天。</div>
</div>
<!-- end of lg-row -->
<div class="lg-row">
<div class="lg-cell">犹如莲华，</div>
<div class="lg-cell">水所不着，</div>
</div>
<!-- end of lg-row -->
<div class="lg-row">
<div class="lg-cell">世尊无染，</div>
<div class="lg-cell">至大善见。</div>
</div>
<!-- end of lg-row -->
<div class="lg-row">
<div class="lg-cell">如日初出，</div>
<div class="lg-cell">淨无尘翳，</div>
</div>
<!-- end of lg-row -->
<div class="lg-row">
<div class="lg-cell">明若秋月，</div>
<div class="lg-cell">詣一究竟。</div>
</div>
<!-- end of lg-row -->
<div class="lg-row">
<div class="lg-cell">此五居处，</div>
<div class="lg-cell">众生所淨，</div>
</div>
<!-- end of lg-row -->
<div class="lg-row">
<div class="lg-cell">心淨故来，</div>
<div class="lg-cell">詣无烦恼。</div>
</div>
<!-- end of lg-row -->
<div class="lg-row">
<div class="lg-cell">淨心而来，</div>
<div class="lg-cell">为佛弟子，</div>
</div>
<!-- end of lg-row -->
<div class="lg-row">
<div class="lg-cell">捨离染取，</div>
<div class="lg-cell">乐于无取。</div>
</div>
<!-- end of lg-row -->
<div class="lg-row">
<div class="lg-cell">见法决定，</div>
<div class="lg-cell">毘婆尸子，</div>
</div>
<!-- end of lg-row -->
<div class="lg-row">
<div class="lg-cell">淨心善来，</div>
<div class="lg-cell">詣大仙人，</div>
</div>
<!-- end of lg-row -->
<div class="lg-row">
<div class="lg-cell">尸弃佛子，</div>
<div class="lg-cell">无垢无为，</div>
</div>
<!-- end of lg-row -->
<div class="lg-row">
<div class="lg-cell">以淨心来，</div>
<div class="lg-cell">詣离有尊。</div>
</div>
<!-- end of lg-row -->
<div class="lg-row">
<div class="lg-cell">毘沙婆子，</div>
<div class="lg-cell">诸根具足，</div>
</div>
<!-- end of lg-row -->
<div class="lg-row">
<div class="lg-cell">淨心詣我，</div>
<div class="lg-cell">如日照空。</div>
</div>
<!-- end of lg-row -->
<div class="lg-row">
<div class="lg-cell">拘楼孙子，</div>
<div class="lg-cell">捨离诸欲，</div>
</div>
<!-- end of lg-row -->
<div class="lg-row">
<div class="lg-cell">淨心詣我，</div>
<div class="lg-cell">妙光焰盛。</div>
</div>
<!-- end of lg-row -->
<div class="lg-row">
<div class="lg-cell">拘那含子，</div>
<div class="lg-cell">无垢无为，</div>
</div>
<!-- end of lg-row -->
<div class="lg-row">
<div class="lg-cell">淨心詣我，</div>
<div class="lg-cell">光如月满。</div>
</div>
<!-- end of lg-row -->
<div class="lg-row">
<div class="lg-cell">迦叶弟子，</div>
<div class="lg-cell">诸根具足，</div>
</div>
<!-- end of lg-row -->
<div class="lg-row">
<div class="lg-cell">淨心詣我，</div>
<span class="corr"><div class="lg-cell">如北天念，</div></span><div class="lg-cell">不乱大仙，</div>
</div>
<!-- end of lg-row -->
<div class="lg-row">
<div class="lg-cell">神足第一，</div>
<div class="lg-cell">以坚固心，</div>
</div>
<!-- end of lg-row -->
<div class="lg-row">
<div class="lg-cell">为佛弟子。</div>
<div class="lg-cell">淨心而来，</div>
</div>
<!-- end of lg-row -->
<div class="lg-row">
<div class="lg-cell">为佛弟子，</div>
<div class="lg-cell">礼敬如来，</div>
</div>
<!-- end of lg-row -->
<div class="lg-row">
<div class="lg-cell">具启人尊。</div>
<div class="lg-cell">所生成道，</div>
</div>
<!-- end of lg-row -->
<div class="lg-row">
<div class="lg-cell">名、姓、种族，</div>
<div class="lg-cell">知见深法，</div>
</div>
<!-- end of lg-row -->
<div class="lg-row">
<div class="lg-cell">成无上道。</div>
<div class="lg-cell">比丘静处，</div>
</div>
<!-- end of lg-row -->
<div class="lg-row">
<div class="lg-cell">离于尘垢，</div>
<div class="lg-cell">精勤不懈，</div>
</div>
<!-- end of lg-row -->
<div class="lg-row">
<div class="lg-cell">断诸有结。</div>
<div class="lg-cell">此是诸佛，</div>
</div>
<!-- end of lg-row -->
<div class="lg-row">
<div class="lg-cell">本末因缘，</div>
<div class="lg-cell">释迦如来，</div>
</div>
<!-- end of lg-row -->
<div class="lg-row"><div class="lg-cell">之所演说。」</div></div><!-- end of lg --></div>
<p>佛说此大因缘经已，诸比丘闻佛所说，欢喜奉行。</p></div>
<p class='juan'>佛说长阿含经卷第一</p></div>
</div><!-- end of div[@id='body'] -->
</body></html>
